<h1>שמואל א</h1>

<h2>שמואל א פרק-א</h2>
<h3>{א}</h3>
וַיְהִי֩ אִ֨ישׁ אֶחָ֜ד מִן־הָרָמָתַ֛יִם צוֹפִ֖ים מֵהַ֣ר אֶפְרָ֑יִם וּשְׁמ֡וֹ אֶ֠לְקָנָה בֶּן־יְרֹחָ֧ם בֶּן־אֱלִיה֛וּא בֶּן־תֹּ֥חוּ בֶן־צ֖וּף אֶפְרָתִֽי׃
<b style="color: gray;">רש"י</b> ויהי איש אחד . הכל לפי הסדר , משה מסר את התורה ליהושע , ויהושע לזקנים , ושופט מסר לשופט , עד שהגיע לעלי , וממנו לשמואל , כמו ששנינו ( אבות א א ) : וזקנים לנביאים : מן הרמתים צופים . שתי רמות היו , שצופות ורואות זו את זו . ויונתן תרגם : צופים , מתלמידי נביאיא : אלקנה . לוי היה , מבני אביאסף בן קרח , כן נתייחס בדברי הימים ( א ה ח ) : אפרתי . יונתן תרגם : בטורא דבית אפרים ( בהר אפרים ) . ומדרש אגדה ( ילקוט שמעוני שמואל א רמז עז ) : אפרתי . בן פלטין אבגינוס , אדם חשוב , כמו ( בבא מציעא קיט א ) : אפריון נמטייה לרבי שמעון , לשון חן :
<b style="color: gray;">מצודת דוד</b> מן הרמתים צופים . הוא שם מקום , על שם שהיו בה שתי גבעות רמות , צופים ומקבילים זה מול זה : אפרתי . על צוף יאמר , שהיה גם הוא מהר אפרים , ולא מבני אפרים , כי לוי היה ומבני קרח :
<b style="color: gray;">רלב"ג</b> הנה ספר שכבר היה איש אחד מן הרמתים צופים מהר אפרים ושמו אלקנה בן ירוחם בן אליהוא בן תוחו בן צוף אפרתי וכבר נתבאר בספר דברי הימים שהוא היה לוי והיה מבני קרח ולזה נתבאר שלא נקרא אפרתי אלא מפני היותו גר בהר אפרים ולזה יהיה ראוי אמרו מן הרמתים צופים מודיע המקום המיוחד שהיה ממנו והוא הרמתה כמו שאמר אחר זה ויבאו אל ביתם הרמתה ואמרו מהר אפרים מודיע מקומו הכולל שהיה גר שם וידמה שתהיה העיר הנקראת הרמתה נראית כשתי' והיו צופות זו לזו ולזה אמר שהוא הרמתים צופים או יהיה זה מודיע מעלת משפחתו ומקומם ויהיה הרמתים כמו הרמתים אשר נקוד חירק תחת התי''ו וכמו ונעקש דרכים יפול באחת והרצון בזה שהוא היה מן האנשים היושבים ברמה שהיו צופים ר''ל נביאים כי היושב ברמה יקרא רמתי כמו שהיושב במצרים יקרא מצרי והוא הודיע בזה כי ממשפחות נביאים היה שהיו יושבים ברמה ולזה קבע שם שמואל ביתו כאמרו ותשובתו הרמתה כי שם ביתו והנה הוא היה מבני קרח שהיו מהם כמה נביאים או נקראו אלו הרמתים צופים להיותם מבני צוף שנקרא שמו צופי בספר דברי הימים ויורה על שהם היו מתיחסים אל צוף מ''ש אחר זה כאשר בא שאול ונערו הרמתה המה באו בארץ צוף , והנה סמך זה הספור לשני הספורים הקודמים כי בכל אחד מהספורים ההם היה מה שהגיע מהקלקול בסבת לוי היה גר בהר אפרים כי הנער הלוי היה גר בבית מיכה שהיה בהר אפרים והאיש הלוי בעל הפילגש גם כן היה גר בהר אפרים והסכימו עוד ששני הספורים ההם שכבר נסע מבית לחם יהודה מי שבא על ידו הקלקול כי הלוי אשר בא בבית מיכה היה מבית לחם יהודה ופילגש הלוי היתה מבית לחם יהודה ומשם נסע האיש הלוי שבאה התקלה על ידו והנה סמך לזה זה הספור שהיה איש לוי גר בהר אפרים ויצא ממנו מי שבאה טובה גדולה על ידו לישראל :
<b style="color: gray;">מלבי"ם פירוש המילות</b> השאלות: אם פירוש שתי רמות צופות זו לזו היה לו לומר צופות, ואם פירוש ממשפחת צופים ונביאים היה לו לומר בן איש אפרתי ממשפחת צופים לא הרמתים צופים? : ויהי איש אחד. יש הבדל בין כשכתוב ויהי איש [כמו ויהי איש מהר אפרים (שופטים י''ז) ויהי איש לוי (שם)] ובין כשכתוב ויהי איש אחד, שמורה שהיה מיוחד לאיזה דבר גדול, וכמו שאמרו במדרש רבה (פ''י) במ''ש ויהי איש אחד גדול היה, ויהי איש אחד מצרעה, היה מיוחד להולדת שמשון, ופה היה מיוחד להולדת שמואל, מן הרמתים צופים, צופים הוא שם משפחת צוף, שאבותיו של צוף זקנו של שמואל היו מהר אפרים ששם היו ערי הלוים לבני קהת (יהושע כ''א) וצוף ובניו הלכו מהר אפרים ונתישבו בשני הרמות שהיו שני מקומות נקראים בשם רמה סמוכים זה לזה, ועל שמם קראו למקומות האלה הרמתים צופים רצה לומר הרמות ששם ישבו הצופים, וגם היו מבני לוי האלה אשר היו צופים במראות אלהים כדברי חכמינו זכרונם לברכה שעמדו מישראל מאתים צופים, ונכלל בזה שהאיש היה מן הרמתים ומן צופים, רצה לומר משפחת צוף, ושמו אלקנה וכו' בן צוף, כי נתיחסו עד צוף ראש המשפחה במקום ההוא, כי הראש שקודם צוף לא נודע במקומות ההם, כי צוף היה הראשון שנטע אהלו שמה, וקרא את צוף אפרתי יען בא מהר אפרים, ובד''ה (ו') מיחסו עד מקור מחצבתו מלוי :
<h3>{ב}</h3>
וְלוֹ֙ שְׁתֵּ֣י נָשִׁ֔ים שֵׁ֤ם אַחַת֙ חַנָּ֔ה וְשֵׁ֥ם הַשֵּׁנִ֖ית פְּנִנָּ֑ה וַיְהִ֤י לִפְנִנָּה֙ יְלָדִ֔ים וּלְחַנָּ֖ה אֵ֥ין יְלָדִֽים׃
<b style="color: gray;">רלב"ג</b> וספר שכבר היו לאלקנה שתי נשים שם האחת חנה ושם השנית פנינה ולא זכתה חנה לבנים :
<b style="color: gray;">מלבי"ם פירוש המילות</b> שם אחת חנה, במה שלא אמר שניהם בה''א הידוע שם האחת כמשפט הלשון מורה שנשא את חנה קודם והיתה תחלה אחת בנשואיה, ואחר כך נשא את פנינה עליה (וכמו שבארתי כלל זה בפירוש התורה בכמה מקומות) ויצדקו דברי רז''ל שכאשר ראתה חנה כי עקרה היא, יעצה אותו ויקח את פנינה עליה אולי תבנה ממנה, כמו שעשתה שרה עם הגר, ויהי רצה לומר ובכ''ז היה לפננה ילדים הגם שהיתה מאוחרת בנשואיה ולחנה אין ילדים גם אחר נשואי פנינה :
<h3>{ג}</h3>
וְעָלָה֩ הָאִ֨ישׁ הַה֤וּא מֵֽעִירוֹ֙ מִיָּמִ֣ים ׀ יָמִ֔ימָה לְהִֽשְׁתַּחֲוֹ֧ת וְלִזְבֹּ֛חַ לַיהוָ֥ה צְבָא֖וֹת בְּשִׁלֹ֑ה וְשָׁ֞ם שְׁנֵ֣י בְנֵֽי־עֵלִ֗י חָפְנִי֙ וּפִ֣נְחָ֔ס כֹּהֲנִ֖ים לַיהוָֽה׃
<b style="color: gray;">רש"י</b> ועלה האיש . לשון הוה הוא , היה עולה מזמן מועד למועד לשילה . ומדרש אגדה ( ילקוט שמעוני שם ) : בדרך שהיה עולה בשנה זו , לא היה עולה בשנה אחרת , כדי להשמיע ישראל ויעשו כמותו :
<b style="color: gray;">מצודת דוד</b> ועלה האיש ההוא . מעולם היה מנהגו לעלות אל שילה בכל שנה ושנה , להשתחות ולזבוח לה' : כהנים . רוצה לומר : סגני הכהונה , כי עלי אביהם שימש בכהונה גדולה :
<b style="color: gray;">מצודת ציון</b> מימים ימימה . משנה לשנה , וכן ( ויקרא כה כט ) : ימים תהיה גאולתו :
<b style="color: gray;">רלב"ג</b> מימים ימימה . הרצון בזה משנה לשנה או מרגל לרגל כמצות התורה והיותר נכון שמשנה לשנה היה עולה שם עם נשיו ברגל ורגל ולזה נאמר ועלה האיש ההוא מעירו מימים ימימה ר''ל שפעם אחת בשנה היה עולה מעירו בדרך שלא נשאר לו שם בביתו אפילו הנשים והטף : להשתחוות ולזבוח לה' בשילה . פי' רבותינו ז''ל להשתחוות ולהתפלל ואף על פי שהיה מתפלל גם כן בעירו הנה התפלה בבית המקדש היתה יותר נבחרת , ואפשר גם כן שהיתה ההשתחואה ממש כי הנכנס שם היה משתחוה כמו שאמרו ז''ל : ולזבוח . הם שלמי שמחה ושלמי חגיגה :
<b style="color: gray;">מלבי"ם פירוש המילות</b> השאלות: למה לא אמר ששם היה עלי הכהן וזכר את בניו. וגם מה מקומו פה? : ועלה האיש ההוא מעירו, ספר שמעיר הזאת לא עלה שום איש לשילה רק האיש ההוא היה עולה מימים ימימה עם כל בני ביתו, להשתחות ולזבח ולהלן (פ' כ''א וס''ב י''ט) אמר לזבוח לבדו כי תחלה היה עלייתו להשתחוות היינו להתפלל על חנה (כי היה דרכם להתפלל בהשתחויה) ועל זה אמר לזבח לה' צבאות שאל שם צבאות היו מתכוונים כשהיו מתפללים על הבנים כמו שאמרו חכמינו זכרונם לברכה (ברכות דף ל''א) אמרה חנה מכל צבאי צבאות שבראת בעולמך קשה בעיניך ליתן לי בן אחד : ושם שני בני עלי הוא טעם למה רק הוא לבדו עלה מעירו לרגל, משיב כי העם היו נמנעים אז מעלות לרגל מפני בני עלי שהיו לשמצה בעיני העם, ובזה ספר גם בשבחו שאף על פי כן לא נמנע הוא מעלות מימים ימימה ונטל שכר כנגד כולם :
<h3>{ד}</h3>
וַיְהִ֣י הַיּ֔וֹם וַיִּזְבַּ֖ח אֶלְקָנָ֑ה וְנָתַ֞ן לִפְנִנָּ֣ה אִשְׁתּ֗וֹ וּֽלְכָל־בָּנֶ֛יהָ וּבְנוֹתֶ֖יהָ מָנֽוֹת׃
<b style="color: gray;">רש"י</b> ויהי היום . תרגום : והוה יום מועדא :
<b style="color: gray;">מצודת דוד</b> ויהי היום . רוצה לומר ; וכאשר בא היום של הבאת קרבנותיו , היה אלקנה זובח שלמים , והיה נותן לפנינה וכו' מנות מזבח השלמים :
<b style="color: gray;">מצודת ציון</b> מנות . ענין מתנה וחלק כמו ( שם ח כט ) למשה היה למנה :
<b style="color: gray;">רלב"ג</b> ויהי היום . כאשר זבח אלקנה זבח השלמים נתן לפנינה אשתו ולכל בני' ובנותיה מנות כי כלם היו שם כמו שפירשנו :
<b style="color: gray;">מלבי"ם פירוש המילות</b> ויהי היום רצה לומר כשבא היום שהוא יום המועד היה אלקנה זובח שלמים דבעינן זביחה בשעת שמחה, והיה נותן לפננה אשתו ולכל בניה ובנותיה מנות דאין שמחה אלא בבשר, ואשה בעלה משמחה :
<h3>{ה}</h3>
וּלְחַנָּ֕ה יִתֵּ֛ן מָנָ֥ה אַחַ֖ת אַפָּ֑יִם כִּ֤י אֶת־חַנָּה֙ אָהֵ֔ב וַֽיהוָ֖ה סָגַ֥ר רַחְמָֽהּ׃
<b style="color: gray;">רש"י</b> מנה אחת אפים . ( תרגום : ) חולק חד בחיר , הראוי להתקבל בסבר פנים יפות :
<b style="color: gray;">מצודת דוד</b> מנה אחת . רוצה לומר : מיוחדת ביופי , ולתוספת ביאור אמר 'אפים' , רוצה לומר : הראויה לקבל אותה בסבר פנים יפות : וה' סגר רחמה , ולא ילדה , והיתה מצירה ולזה הראה לה חיבה יתירה להפיג צערה :
<b style="color: gray;">מצודת ציון</b> אפים . מלשון פנים :
<b style="color: gray;">רלב"ג</b> ואולם לחנה תן מנה אחת אפים . ר''ל שהיה נותן לה מנה אחת בעלת שני פנים כאילו תאמר שהיה נותן לה מהנתחים השמנים מאד ומהנתחים שאין בהם שומן כדי שתבחר מה שתרצה לאהבתו אותה או יהיה אמרו אפים רומז לפנים וירצה בזה שהיתה יושבה לנגדו פנים כנגד פנים להשגיח בענינה איך תאכל ולזה הרגיש אלקנה שלא אכלה :
<b style="color: gray;">מלבי"ם פירוש המילות</b> (ה-ח) השאלות: מה פירוש אפים, שלרד''ק שפירש מענין כעס למה תפש הכעס בלשון רבים. ומדוע אמר שתי פעמים סגר ה' בעד רחמה, וה' סגר רחמה, וכפל הלשון וכעסתה, גם כעס, הרעימה, שכולו ענין כעס. ומדוע לא הכעיסה אותה פנינה ולא בכתה רק בעלותם לבית ה' לא בשאר ימים. ואם תמיד היה אלקנה אומר לה למה תבכי והיא לא השיבה לו מאומה למה ספר זאת? : ולחנה יתן מנה אחת אפים פי' הרד''ק בשם אביו, שרצה לומר שמנה זו היה נותן בעצב וחרון אף, שהראה את עצמו מתעצב ופניו זועפים על שאינו יכול לתת לה יותר, ונראה שרצה לומר מנה זו היתה מעוררת אפים, חרונות וכעסים הרבה, אם מצד אלקנה שהיה מתעצב בכפלים, {{{א}}} על שה' סגר רחמה, {{{ב}}} נוסף לזה שהיה מצטער בזה יען את חנה אהב :
<h3>{ו}</h3>
וְכִֽעֲסַ֤תָּה צָֽרָתָהּ֙ גַּם־כַּ֔עַס בַּעֲב֖וּר הַרְּעִמָ֑הּ כִּֽי־סָגַ֥ר יְהוָ֖ה בְּעַ֥ד רַחְמָֽהּ׃
<b style="color: gray;">רש"י</b> צרתה . אשת בעלה , פנינה : גם כעס . כעס אחר כעס , תמיד , לכך נאמר 'גם כעס' , היתה אומרת לה : כלום קנית היום מעפורת לבנך גדול , או חלוק לבנך קטן : בעבור הרעימה . שתתאונן , ורבותינו אמרו ( בבא בתרא טז א ) : בעבור הרעימה , שתתפלל , ולשם שמים נתכוונה : בעד רחמה . כנגד רחמה , וכן כל לשון 'בעד' :
<b style="color: gray;">מצודת דוד</b> וכעסתה צרתה . פנינה צרתה , היתה מכעסת אותה , בדברים : גם כעס . רוצה לומר : וחוזרת ומכעסת פעמים רבות : בעבור הרעימה . בכדי שתהיה חנה זעופה וקצופה : כי ה' סגר רחמה . רוצה לומר : ובזה היה מקום לפנינה להכעיסה , וכמו שאמרו רבותינו ז''ל ( ילקוט שמעוני רמז עז ) : שאמרה לה בדרך לעג , כלום קנית מעפורת לבנך הגדול , או חלוק לבנך הקטן . והיא גם היא נפשה מרה לה בעבור עקרותה , ונוח הדבר להכעיסה :
<b style="color: gray;">מצודת ציון</b> צרתה . שתי נשים מאיש אחד תקראנה צרות , והוא מלשון צר ואויב , כי על פי רוב שונאות זו לזו : הרעימה . ענין זעם וזעף , כמו ( יחזקאל כז לה ) רעמו פנים :
<b style="color: gray;">רלב"ג</b> והנה היתה הסבה בזה הכעס שהכעיסתה צרתה שהיתה מתפארת ברבוי בניה והיתה מבזה אותה על שאין לה בנים :
<b style="color: gray;">מלבי"ם פירוש המילות</b> וכן היה כעס כפול מצד חנה, {{{א}}} וכעסתה צרתה שצרתה עוררה את כעסה, {{{ב}}} גם כעס מצד עצמה היה לה גם כן כעס בעבור הרעמה רצה לומר מצד שהיתה מרעמת תמיד ומתלוננת על כי סגר ה' בעד רחמה (ומלת הרעמה הוא מקור מההפעיל הרעם שלה), וכבר בארנו כי מדי בואם לבית ה' היה כוונתם להשתחוות ולהתפלל על שיפקוד ה' את חנה, ולכן בעת בואם לבית ה' נזכרו בצרתם תמיד, שאחר התפלה נזכרה כי עדן לא נפקדה, וצרתה כוונה להכעיסה אז :
<h3>{ז}</h3>
וְכֵ֨ן יַעֲשֶׂ֜ה שָׁנָ֣ה בְשָׁנָ֗ה מִדֵּ֤י עֲלֹתָהּ֙ בְּבֵ֣ית יְהוָ֔ה כֵּ֖ן תַּכְעִסֶ֑נָּה וַתִּבְכֶּ֖ה וְלֹ֥א תֹאכַֽל׃
<b style="color: gray;">רש"י</b> וכן יעשה . אלקנה : שנה בשנה . נותן לה חלק מובחר , להראותה שמחבבה . וצרתה , לפי חבה שבעלה מראה לה , כן תרבה גם היא להכעיסה :
<b style="color: gray;">מצודת דוד</b> וכן יעשה . כן עשה אלקנה בכל שנה , לתת לחנה מנה אחת אפים : כן תכעיסנה . כמו וכן תכעיסנה , ורוצה לומר : הוא עשה את שלו להראות לה חיבה , וכן פנינה עשתה את שלה : ותבכה . בכל עת בואה אל שילה , בכתה מרוב התוגה , ובעבור זה נמנע ממנה תאות האכילה :
<b style="color: gray;">מצודת ציון</b> מדי . מתי , רצה לומר , בכל זמן , וכן ( ישעיהו כח יט ) מדי עברו :
<b style="color: gray;">מלבי"ם פירוש המילות</b> וכן יעשה רצה לומר שבכל שנה ושנה בבואם לבית ה' היה כענין הזה שאלקנה היה עושה כמנהגו לתת לה מנה אחת אפים, וצרתה כמנהגה כי כן תכעיסנה וחנה כמנהגה ותבכה ולא תאכל :
<h3>{ח}</h3>
וַיֹּ֨אמֶר לָ֜הּ אֶלְקָנָ֣ה אִישָׁ֗הּ חַנָּה֙ לָ֣מֶה תִבְכִּ֗י וְלָ֙מֶה֙ לֹ֣א תֹֽאכְלִ֔י וְלָ֖מֶה יֵרַ֣ע לְבָבֵ֑ךְ הֲל֤וֹא אָֽנֹכִי֙ ט֣וֹב לָ֔ךְ מֵעֲשָׂרָ֖ה בָּנִֽים׃
<b style="color: gray;">רש"י</b> אנכי טוב לך . מחבבך : מעשרה בנים . שילדה לי פנינה :
<b style="color: gray;">מצודת דוד</b> ולמה ירע לבבך . למה יהיה לבבך נשבר מתוגיון חסרון בנים : הלא אנכי . תרגם יונתן : הלא רעותי . רצה לומר : הלא רצוני אליך ואהבתי לך , טובה היא לך מאלו ילדת עשרה בנים :
<b style="color: gray;">מצודת ציון</b> ירע . ענין שבר , כמו ( איוב לד כד ) ירע כבירים לא חקר :
<b style="color: gray;">רלב"ג</b> והנה אמר לה אלקנה לנחמה כשהיה רואה אותה בוכה ואינה אוכלת למה תבכי ולמה לא תאכלי ולמה ירע לבבך הלא אנכי טוב לך מעשרה בנים לרוב אהבתי אותך . והנה קמה חנה אחרי האכילה והשתייה אבל היא לא אכלה ולא שתתה כמו שאמר ותבכה ולא תאכל וכמו שאמרה ויין ושכר לא שתיתי :
<b style="color: gray;">מלבי"ם פירוש המילות</b> ויאמר לה, ספר שפעם אחד רצה אלקנה לנחמה, ויען ראה ממנה שלשה דברים, {{{א}}} שבכתה, לכן אמר למה תבכי, {{{ב}}} ולא תאכל, לזה אמר ולמה לא תאכלי {{{ג}}} גם כעס לזה אמר ולמה ירע לבבך, אמר אליה הלא סיבת הרעם הזה הוא מצד התוחלת הממושכה שעל ידי שתקוי לבנים ולא באה תקותך לכן תזכרי בצערך, מה בכך, הלא גם אם תתיאשי מהוליד (כי גם הוא כבר נואש אז מזה) הלא אנכי טוב לך מעשרה בנים, כי האשה אינה מצווה על פריה ורביה ואי דבעית חוטרא לידא ומרא לקבורה הלא אנכי טוב לעזר ולמגן :
<h3>{ט}</h3>
וַתָּ֣קָם חַנָּ֔ה אַחֲרֵ֛י אָכְלָ֥ה בְשִׁלֹ֖ה וְאַחֲרֵ֣י שָׁתֹ֑ה וְעֵלִ֣י הַכֹּהֵ֗ן יֹשֵׁב֙ עַל־הַכִּסֵּ֔א עַל־מְזוּזַ֖ת הֵיכַ֥ל יְהוָֽה׃
<b style="color: gray;">רש"י</b> אכלה בשילה . לא מפיק ה''א , והאל''ף חטף קמ''ץ , והוא כמו : אחרי אכול בשילה ואחרי שתה . והלשון נופל בין לזכר בין לנקבה , אחרי אכלה , לשון פעול , כמו לאכלה , לשון לפעול : ועלי הכהן ישב על הכסא . אותו היום ישב על כסא גדול , שנתמנה שופט ( ובילקוט שמעוני : כהן גדול ) על ישראל : על מזוזת . כמו : אצל מזוזת :
<b style="color: gray;">מצודת דוד</b> ותקם חנה . ללכת אל בית ה' : אחרי אכלה . עם שנאמר למעלה ותבכה ולא תאכל , מכל מקום אכלה מעט להחיות את הנפש :
<b style="color: gray;">מצודת ציון</b> על מזוזת . אצל מזוזת :
<b style="color: gray;">רלב"ג</b> ועלי הכהן יושב על הכסא אצל מזוזת היכל ה' . ולא היה יושב בהיכל אבל בעזר' והיה לו רשות לשבת שם לפי שהיה כהן גדול :
<b style="color: gray;">מלבי"ם פירוש המילות</b> השאלות: מדוע לא קמה עד הנה להתפלל רק זה עתה הפעם הראשון, ולמה אחרי אכלה ולא קודם האכילה : ותקם הנה עד עתה סמכה את עצמה על תפלת בעלה שהיה צדיק, ועתה שראתה שהוא מתיאש מן הרחמים התעוררה להתפלל בעצמה, ותקם אחרי אכלה כי היו רגילים להתפלל בעת הקרבת הזבחים בבקר ובמנחה ואז לא היה הכהן יושב על הכסא רק עובד עבודה ובפרט בשבתות ויו''ט שהיה עובד בעצמו כמ''ש בירושלמי (פ''ק דביצה ופ''ק דחגיגה) אבל עתה שקמה אחרי האוכל, ואז עלי כבר ישב על הכסא כי כל העם הלכו לביתם ולא הקריבו זבחים בעת ההיא, והיתה יכולה להתבודד בבית ה' לשפוך לפניו שיחה (ומלת אכלה הוא מקור בתוספת ה''א ואינה ה''א הנקבה כי אין בה מפיק וכן שתה הוא מקור כי היא לא אכלה) :
<h3>{י}</h3>
וְהִ֖יא מָ֣רַת נָ֑פֶשׁ וַתִּתְפַּלֵּ֥ל עַל־יְהוָ֖ה וּבָכֹ֥ה תִבְכֶּֽה׃
<b style="color: gray;">מצודת דוד</b> והיא מרת נפש . בבואה להתפלל , היתה נפשה מרה לה במאוד :
<b style="color: gray;">מצודת ציון</b> על ה' . כמו אל ה' :
<b style="color: gray;">רלב"ג</b> והיא מרת נפש ותתפלל על ה' . ר''ל כנגד קדשי קדשים והצד ההוא היה לפני ה' ר''ל מה שיביט לצד המערבי שהיה בו ארון ברית ה' והיתה בוכה בעת התפלה כי שערי דמעה לא ננעלו :
<b style="color: gray;">מלבי"ם פירוש המילות</b> והיא ואז התקבצו ארבעה דברים עוזרים אל שיהיה תפלתה לרצון, {{{א}}} שהיא עצמה היתה מרת נפש וה' שומע תפלת נשברי לב, {{{ב}}} ותתפלל על ה' שהתפללה בכוונה שלימה על ה' לבדו, {{{ג}}} ובכה תבכה ושערי דמעה לא ננעלו לעולם :
<h3>{יא}</h3>
וַתִּדֹּ֨ר נֶ֜דֶר וַתֹּאמַ֗ר יְהוָ֨ה צְבָא֜וֹת אִם־רָאֹ֥ה תִרְאֶ֣ה ׀ בָּעֳנִ֣י אֲמָתֶ֗ךָ וּזְכַרְתַּ֙נִי֙ וְלֹֽא־תִשְׁכַּ֣ח אֶת־אֲמָתֶ֔ךָ וְנָתַתָּ֥ה לַאֲמָתְךָ֖ זֶ֣רַע אֲנָשִׁ֑ים וּנְתַתִּ֤יו לַֽיהוָה֙ כָּל־יְמֵ֣י חַיָּ֔יו וּמוֹרָ֖ה לֹא־יַעֲלֶ֥ה עַל־רֹאשֽׁוֹ׃
<b style="color: gray;">רש"י</b> ה' צבאות . למה נתייחד שם זה כאן , אמרה לפניו : רבונו של עולם , שני צבאות בראת בעולמך , העליונים , לא פרים ולא רבים ולא מתים , והתחתונים , פרים ורבים ומתים , אם אני מן התחתונים , אהיה פרה ורבה ומתה , ואם אני מן העליונים , לא אמות . זו מצאתי באגדה של רבי יוסי הגלילי ( פסיקתא רבתי ) . ורבותינו דרשו במסכת ברכות ( לא ב ) מה שדרשו : עד הנה לא היה אדם שקראו להקב''ה 'צבאות' , אלא כך אמרה לפניו : רבונו של עולם , מכל צבאות שבראת בעולמך קשה בעיניך ליתן לי בן אחד : אם ראה תראה . רבותינו דרשו בו במסכת ברכות ( שם ) מה שדרשו : אמתך . האמור ג' פעמים במקרא , כנגד שלשה דברים שהאשה מצווה עליהם : זרע אנשים . צדיקים , כמה דאת אמר ( מלכים-א ב לב ) : בשני אנשים צדיקים : אנשים . חשובים , כמה דאת אמר ( דברים א יג ) : אנשים חכמים וידעים : ונתתיו לה' . שיהא ראוי לתתו לה' : ומורה . תרגם יונתן : ומרות אנש לא תהא עלוהי :
<b style="color: gray;">מצודת דוד</b> בעני . במה שאני מעונה בצער ותוגיון : וזכרתני ולא תשכח . כפל הדבר במלות שונות לתוספת ביאור , וכדרך המתפללים : זרע אנשים . רוצה לומר : בנים זכרים : ונתתיו לה' . רוצה לומר : אקבל עלי בנדר , שאתן אותו לה' : כל ימי חייו . רוצה לומר : תמיד יתבודד בעבודת ה' : ומורה וכו' . יהיה נזיר עד עולם , לבל יתגלח וכדין הנזיר :
<b style="color: gray;">מצודת ציון</b> אמתך . שפחתך : ומורה . תער , וכן בשמשון ( שופטים יג ה ) ומורה לא יעלה :
<b style="color: gray;">רלב"ג</b> והנה נדרה חנה נדר לה' שאם יראה בעניה ויתן לה זרע אנשים רוצה לומר הזרע המתהוה מן האנשים והוא שיהיה לה ולד תתננו לה' כל ימי חייו רוצה לומר שיהיה תמיד לעבודת הש''י עד יום מותו ותער לא יעלה על ראשו לגלח שערו כי יהיה נזיר וקדש לה' אם יהיה ראוי לזה רוצה לומר אם היה זכר , ובכאן רמז שהנודר מן התגלחת כל דיני נזירות חלין עליו כי היא לא נדרה רק מן התגלחת ושתקה משאר דיני נזיררת , או יהיה הרצון באמרה זרע אנשים בן זכר וזה כי זרע האנשים כשלא ישתנה מזרע הנקבה יהיה הולד זכר וכשישנהו זרע הנקבה תהיה נקבה כמו שהתבאר בחכמה הטבעית :
<b style="color: gray;">מלבי"ם פירוש המילות</b> {{{ד}}} ותדר נדר שקבלה על עצמה נדר שזה מועיל בעת צרה כמו שאמרו חכמינו זכרונם לברכה. ותאמר בקשה ג' דברים {{{א}}} שיראה בעניה וצרתה, ועל זה אמר אם ראה תראה בעני אמתך, {{{ב}}} שיזכור זכיותיה וצדקתה, ועל זה אמר וזכרתני, והזכירה הוא שיזכרנה עתה לתת לה בן, ולא תשכח הוא בל ישכחנה גם אחר זה שתלד עוד בנים ובנות ושיחיו, ויפה אמרו חכמינו זכרונם לברכה וזכרתני בזכרים ואל תשכח בנקבות, {{{ג}}} ונתתה לאמתך זרע אנשים, שיהיה זרע חשוב לעמוד לשרת לפני ה' לא בעל מום וכדומה הבלתי ראוי לעמוד בהיכל מלך, ואמרו חכמינו זכרונם לברכה זרע אנשים גבר בגוברין, זרע שמובלע בין אנשים לא ארוך ולא גוץ, ועוד כמה דרשות, אז מקבלת על עצמה בנדר ונתתיו לה' כל ימי חייו שהגם שכל הלוים היו מוכנים לשרת, יהיה בו שני הבדלים, {{{א}}} שהלוים היו פונים לפעמים גם לעסקיהם והוא יהיה רק לה', ודבר אין לו עם עסקי העולם, {{{ב}}} שהלוי לא עבד רק מבן חמש ועשרים שנה, והוא יהיה לה' כל ימי חייו, {{{ג}}} ומורה לא יעלה על ראשו, אם כמאן דאמר שנדרתו בנזירות שהיא קדושה נוספת על קדושת הלוי, אם כמאן דאמר זו מורא בשר ודם, שיתמיד ביראת ה' כל היום עד לא יצוייר בלבו יראה מדבר זולתו, כמ''ש החסיד בושתי מיראת אלהי שאירא זולתו כי הירא מדבר גדול לא יפנה לבבו בעת ההוא ליראה קטנה :
<h3>{יב}</h3>
וְהָיָה֙ כִּ֣י הִרְבְּתָ֔ה לְהִתְפַּלֵּ֖ל לִפְנֵ֣י יְהוָ֑ה וְעֵלִ֖י שֹׁמֵ֥ר אֶת־פִּֽיהָ׃
<b style="color: gray;">רש"י</b> שומר את פיה . מצפה מתי תפסיק , כך תרגמו יונתן : ועלי אוריך לה עד דתפסוק : שומר . לשון המתנה , כמו ( בראשית לז יא ) : שמר את הדבר , ( איוב יד טז ) : לא תשמור על חטאתי :
<b style="color: gray;">מצודת דוד</b> שומר את פיה . רוצה לומר : היה מסתכל לשמור מוצא שפתיה , לשמוע מדבריה :
<b style="color: gray;">מצודת ציון</b> הרבתה . מלשון רבוי :
<b style="color: gray;">רלב"ג</b> והיה כי הרבתה להתפלל לפני ה' . ר''ל לפני קדשי הקדשים הנה היה עלי מביט ורואה תנועת שפתיה וקולה לא היה נשמע ולזאת הסבה חשבה עלי לשכורה וגינה אותה על שכרותה וענתה חנה ואמרה לא אדני והנה אין הענין כמו שחשבת אבל אני קשת רוח מאד מרוב הרעב והכעס על קשי מזלי :
<b style="color: gray;">מלבי"ם פירוש המילות</b> (יב-טז) השאלות: מדוע חשבה עלי לשכורה מה בכך שהרבתה להתפלל, ומה בכך שקולה לא ישמע והלא כן דרך להתפלל בלחש כי ה' יודע תעלומות לב, ואם שהיה אז הדרך להתפלל בקול רם והיה התלונה ששנתה המנהג, מדוע המתין עד שהרבתה להתפלל הי''ל לאמר תיכף שתתפלל בקול והיא היה לה להשיב למה מתפללת בלחש, ומדוע כפלה דבריה שאחר שאמרה כי אשה קשת רוח אנכי וכו' חזרה לאמר אל תתן את אמתך לפני בת בליעל וכו' שהם דברי מותר? : והיה מבואר אצלי במק''א שיש בענין התפלה שתי מדרגות, יש המתפלל על ידי אמצעי, והוא שמבקש שתעשה בקשתו על ידי המלאכים ומליצים מזכירים זכיותיו ועל ידי הזכיות אשר בהם יצטדק, וכן יבקש העזר והתשועה גם כן על ידי אמצעי ויש המתפלל בלי אמצעי כמו שאמרו חכמינו זכרונם לברכה אל תהי צווח לא למיכאל ולא לגבריאל אלא מי כה' אלהינו בכל קראנו אליו, ויש שני הבדלים ביניהם בסידור תפלתם, {{{א}}} המתפלל לה' בלי אמצעי אין צריך להאריך בתפלתו, כי אחר שאינו מבקש להצטדק על ידי זכיותיו וטענותיו בדרך משפט רק בתורת חסד וחנינה, (וכמו שאמרו חכמינו זכרונם לברכה שצדיקים אף על פי שיש להם לתלות במעשים טובים אינם מבקשים אלא מתנת חנם אין צריך להאריך ולהציע זכיותיו, לא כן השואל על ידי מליצים מספרים זכיותיו שבהם יברר כי ראוי שתעשה בקשתו על פי הדין, צריך לסדר טענותיו ולברר זכיותיו, וכמו שהוא במלכותא דארעא, השואל דבר מן המלך בעצמו ישאל דרך חסד, ולא ירבה בדברים רק יאמר בי אדוני עשה עמי חסד, לא כן המבקש באמצעות השרים היושבים על מדין צריך לברר זכיותיו שבם יצטדק כפי חקות המשפט, כי אין בידם לעשות חסד חנם, רק אמת ומשפט, ב המתפלל אל ה' לבדו אין לו להשמיע קולו בתפלתו כי כל יצר מחשבות לב הוא מבין, והמשמיע קולו בתפלתו הרי זה מקטני אמנה, לא כן השואל על ידי אמצעים יכול להשמיע קולו, כי המלאכים אין יודעים מחשבות, והנה בימי עלי היו רגילים לשאול תפלתם על ידי אמצעיים, כי הדור ההוא לא היו ראויים לנסים ולהשגחה מיוחדת, ולכן היה דרכם להרבות בתפלה, וכן להתפלל בקול רם, וכאשר ראה את חנה שהרבתה להתפלל חשב שהיא גם כן מתפללת על דרך זה שאם לא כן לא היה לה להרבות בתפלה (ובאמת אמרו חכמינו זכרונם לברכה שחנה על ידי שהרבתה בתפלה קצרה ימיו של שמואל) ולכן היה שמר את פיה רצה לומר היה רוצה לשמוע תפלתה, כי חשב שבהכרח תתפלל בקול רם, אחר שמתפללת על ידי אמצעיים, אבל לא כן היה רק :
<h3>{יג}</h3>
וְחַנָּ֗ה הִ֚יא מְדַבֶּ֣רֶת עַל־לִבָּ֔הּ רַ֚ק שְׂפָתֶ֣יהָ נָּע֔וֹת וְקוֹלָ֖הּ לֹ֣א יִשָּׁמֵ֑עַ וַיַּחְשְׁבֶ֥הָ עֵלִ֖י לְשִׁכֹּרָֽה׃
<b style="color: gray;">רש"י</b> ויחשבה עלי לשכורה . שלא היו רגילין להתפלל בלחש :
<b style="color: gray;">מצודת דוד</b> וחנה . אבל חנה היתה מדברת על לבה , רוצה לומר : בלחש , כאלו מדברת אל לבה , ולא היה נשמע לעלי : ויחשבה עלי לשכורה . כי כן דרך השכור לנענע בשפתיו , ואין אומר ואין דברים :
<b style="color: gray;">מצודת ציון</b> על לבה . כמו אל לבה : נעות . מלשון נע ונד : ויחשבה . חשב אותה :
<b style="color: gray;">מלבי"ם פירוש המילות</b> וחנה היא מדברת על לבה שזה לא יתכן עם מה שהרבתה להתפלל, כי הדבור בלחש מורה שמתפללת לה' לבדו בלי אמצעי, ובזה לא יתכן להרבות בדברים כנ''ל, ולכן ויחשבה עלי לשכרה :
<h3>{יד}</h3>
וַיֹּ֤אמֶר אֵלֶ֙יהָ֙ עֵלִ֔י עַד־מָתַ֖י תִּשְׁתַּכָּרִ֑ין הָסִ֥ירִי אֶת־יֵינֵ֖ךְ מֵעָלָֽיִךְ׃
<b style="color: gray;">מצודת דוד</b> תשתכרין . תראי בעצמך את השכרות זה זמן מרובה , ועד מתי : הסירי את יינך . אם שתית יין הרבה , עסקי להסיר שכרות היין בשינה וכדומה :
<b style="color: gray;">מלבי"ם פירוש המילות</b> ויאמר כו' עד מתי כי מלבד שהשכור אסור להתפלל אסור לשהות במקדש בשכרות, ואם כן הסירי את יינך ואחר כך תבואי אל מקדשי אל :
<h3>{טו}</h3>
וַתַּ֨עַן חַנָּ֤ה וַתֹּ֙אמֶר֙ לֹ֣א אֲדֹנִ֔י אִשָּׁ֤ה קְשַׁת־ר֙וּחַ֙ אָנֹ֔כִי וְיַ֥יִן וְשֵׁכָ֖ר לֹ֣א שָׁתִ֑יתִי וָאֶשְׁפֹּ֥ךְ אֶת־נַפְשִׁ֖י לִפְנֵ֥י יְהוָֽה׃
<b style="color: gray;">רש"י</b> לא אדוני . לא אדון אתה בדבר הזה , גלית בעצמך שאין רוח הקודש שורה עליך שתדע שאיני שכורת יין :
<b style="color: gray;">מצודת דוד</b> לא אדני . רוצה לומר : אתה אדוני , לא כן הדבר , אבל אני אשה קשת רוח , רוצה לומר : מצרה ודאגה , ומדעת באתי הנה להתפלל , ולא מבלי דעת כשכור , כי יין ושכר לא שתיתי : ואשפוך וכו' . רוצה לומר : ואל תתמה על מה זה שפתי נעות וקולי לא ישמע , כי הלא לפני ה' אשפוך נפשי , ומה לי להרים קול להשמיע לזולת :
<b style="color: gray;">מצודת ציון</b> ואשפוך את נפשי . תרגם יונתן : ואמרית עולבן נפשי בצלו , וכן ( תהלים קב א ) ישפוך שיחו :
<b style="color: gray;">רלב"ג</b> ואשפוך את נפשי . על דרך ולפני ה' ישפוך שיחו והענין בו ענין התפלה שאמרה בה כל רצונה לפני השם :
<b style="color: gray;">מלבי"ם פירוש המילות</b> ותאמר לא אדוני באשר לא ידעה הסבה שבעבורה יחשבה לשכורה, השיבה לו, אם חושב כן מחמת שראה אותה מרבה בבכי ומרירות לב, זה היה יען כי אשה קשת רוח אנכי, ואם מפני שהתפללה בלחש, השיבה כי ואשפך את נפשי לפני ה' לבדו בלי אמצעי, ולכן לא הרימותי קולי ואקרא :
<h3>{טז}</h3>
אַל־תִּתֵּן֙ אֶת־אֲמָ֣תְךָ֔ לִפְנֵ֖י בַּת־בְּלִיָּ֑עַל כִּֽי־מֵרֹ֥ב שִׂיחִ֛י וְכַעְסִ֖י דִּבַּ֥רְתִּי עַד־הֵֽנָּה׃
<b style="color: gray;">רש"י</b> אל תתן את אמתך . כלפי שאמרה לו דבר קשה , חזרה ופייסתו , שלא יתננה הפקר ובזיון לפני צרתה בת בליעל : כי מרוב שיחי . דברתי לפניך קושי : שיחי . יש מקומות שהוא לשון אנינות לב . דבר אחר : מרוב שיחי ; כתרגומו : ארי מסגי אקניותי וארגיזותי אורכית בצלו עד כען : וכעסי . שצרתי מכעסת אותי : אל תתן . לשון מסירה , כמו ( תהלים כז יב ) : אל תתנני בנפש צרי :
<b style="color: gray;">מצודת דוד</b> אל תתן . אל תחשבני לבת בליעל לבוא שכורה לבית ה' , כלומר , אם האמת כדבריך , מה לי להאריך בתפלה כל כך : כי מרוב שיכי וכעסי . כי בעבור רוב ספור התלאות והכעס אשר פנינה מכעסת אותי , דברתי לפני ה' עד הנה , היות רבים הם :
<b style="color: gray;">מצודת ציון</b> אל תתן . ענין האמירה על הדבר , כמו ( לקמן יח ח ) ולי נתנו האלפים : לפני בת בליעל . כמו לבת בליעל , ודוגמתו ( קהלת ה ה ) ואל תאמר לפני המלאך , ומשפטו להמלאך : בליעל . בלי עול של מקום : שיחי . ענין ספור התלאות , כמו ( תהלים קב א ) ולפני ה' ישפוך שיחו : עד הנה . עד הזמן הזה :
<b style="color: gray;">רלב"ג</b> אל תתן את אמתך . ראויה להיות בת רשע והרצון בו שלא יתננה כבת בליעל כי אשר הם במדרגה אחת מהצדק או במדרגה אחרת מהרשע הם ראוים שישבו יחד להשכמתם בתכונה ההיא ולזה הם אוהבים זה את זה ומתחברים יחד , כי לא דברתי בסבת השכרות אבל בסבת רוב צרכי להתפלל לש''י ולסבת הכעס שמכעסת אותי צרתי דברתי עד הנה להשיג רצוני מהש''י ולהשקיט המיית לבבי מהכעס כי כבר ישקיט הכעס באופן מה מהספור וההגדה בו כאמרם ז''ל דאגה בלב איש ישחנה ישיחנה לאחרים ובזה האופן היה מנוח לה מרגזה ומעצבה :
<b style="color: gray;">מלבי"ם פירוש המילות</b> אל רצה לומר ובכ''ז אל תתן את אמתך לפני בת בליעל, כי תשאל אחר שהתפללתי לה' לבדו בלי אמצעי למה הארכתי בתפלה, השיבה שזה היה מסבה אחרת, כי מרב שיחי וכעסי דברתי עד הנה, מה שדברתי עד הנה והעתרתי דברים יותר מהראוי להעומד לפני ה' לבדו היה מרוב שיחי וכעסי. (ואל תתן פי' אל תעזב כמו לא נתתיך לנגוע אליה אל תעזבני ביד צרתי שהיא בת בליעל, רק תסמכני בתפלתך) :
<h3>{יז}</h3>
וַיַּ֧עַן עֵלִ֛י וַיֹּ֖אמֶר לְכִ֣י לְשָׁל֑וֹם וֵאלֹהֵ֣י יִשְׂרָאֵ֗ל יִתֵּן֙ אֶת־שֵׁ֣לָתֵ֔ךְ אֲשֶׁ֥ר שָׁאַ֖לְתְּ מֵעִמּֽוֹ׃
<b style="color: gray;">רש"י</b> את שלתך . חסר א' , לדרוש בו לשון בנים , כמו ( דברים כח כז ) : ובשליתה היוצאת וגו' : יתן את שלתך . בשרה שנתקבלה תפלתה :
<b style="color: gray;">מצודת דוד</b> יתן את שלתך . ימלא את בקשתך , ובדרך תפלה אמר :
<b style="color: gray;">מצודת ציון</b> שלתך . כמו שאלתך באל''ף :
<b style="color: gray;">רלב"ג</b> והנה אמר לה עלי על הדרך מן הנבואה שתפילתה תהא נשמעת או אמר לה זה על דרך התפלה והבקשה ולזה אמרה לו תמצא שפחתך חן בעיניך שתתן לבך להתפלל עליה :
<b style="color: gray;">מלבי"ם פירוש המילות</b> ויען עלי אחר שראה שצדקו דבריה פייסה ואמר לה לכי לשלום, ולענין מה שהתפללת לה' לבדו בלי אמצעי, הנה מצד שהוא אלהי ישראל המשגיח עליהם בהשגחה פרטיית נפלאה (שזה גדר שם אלהי ישראל בכ''מ) הוא יתן את שלתך אשר שאלת מעמו לבדו בלא מלמד זכות מלאך ומליץ יושר :
<h3>{יח}</h3>
וַתֹּ֕אמֶר תִּמְצָ֧א שִׁפְחָתְךָ֛ חֵ֖ן בְּעֵינֶ֑יךָ וַתֵּ֨לֶךְ הָאִשָּׁ֤ה לְדַרְכָּהּ֙ וַתֹּאכַ֔ל וּפָנֶ֥יהָ לֹא־הָיוּ־לָ֖הּ עֽוֹד׃
<b style="color: gray;">רש"י</b> תמצא שפחתך חן . לבקש עליה רחמים : ופניה לא היו לה . פנים של זעם :
<b style="color: gray;">מצודת דוד</b> תמצא . רוצה לומר : הנה מצאתי חן בעיניך , כי מה שבקשת עלי רחמים , יחשב לי למציאות חן , והחזיקה לו טובה בדבריה : ותאכל . מעתה אכלה כל צרכה , ולא היה לה עוד הזעם שהיה לה מאז , כי בטחה בתפלת עלי :
<b style="color: gray;">מצודת ציון</b> ופניה . ענין זעם , כמו ( ירמיהו ג יב ) לא אפיל פני בכם :
<b style="color: gray;">רלב"ג</b> ותלך האשה לדרכה ותאכל . לבטחונה על תפלת הנביא שתהיה נשמעת או לבטחונה ייעודו ושקט כעסה לזאת הסבה :
<b style="color: gray;">מלבי"ם פירוש המילות</b> ותאמר תמצא שפחתך חן כי היו דבריו אצלה כעין הבטחה שימלא ה' בקשתה, ותלך לדרכה פי' חכמינו זכרונם לברכה שחזר להיות לה ארח כנשים ובזה ידעה כי נתרפאה, ולכן ותאכל (נגד שתחלה לא אכלה) ונגד למה תבכי ולמה ירע לבבך, ששני אלה יוכרו על הפנים (כמ''ש פני חמרמרו מני בכי, ופנים נזעמים), אמר שפניה הקודם לא היו לה עוד, וחכמינו זכרונם לברכה במליצתם אמרו, מלמד שהיו פניה כקוף ונתרפאו :
<h3>{יט}</h3>
וַיַּשְׁכִּ֣מוּ בַבֹּ֗קֶר וַיִּֽשְׁתַּחֲווּ֙ לִפְנֵ֣י יְהוָ֔ה וַיָּשֻׁ֛בוּ וַיָּבֹ֥אוּ אֶל־בֵּיתָ֖ם הָרָמָ֑תָה וַיֵּ֤דַע אֶלְקָנָה֙ אֶת־חַנָּ֣ה אִשְׁתּ֔וֹ וַיִּֽזְכְּרֶ֖הָ יְהוָֽה׃
<b style="color: gray;">רש"י</b> ויבואו אל ביתם וידע אלקנה . מכאן לאכסנאי , שאסור בתשמיש המטה :
<b style="color: gray;">מצודת דוד</b> ויזכרה ה' . עלתה זכרונה לפניו לטובה :
<b style="color: gray;">מצודת ציון</b> וידע . ענין המשכב , כמו ( מלכים א א ד ) והמלך לא ידעה :
<b style="color: gray;">רלב"ג</b> והנה השכימו בבוקר והשתחוו לפני ה' ושבו לביתם וזכר הש''י חנה וילדה בן ותקרא שמו שמואל להוראת כי מה' שאלה אותו , ואם אמר אומר שהיה ראוי אם כן שתקרא שמו שאול , אמרנו לו כי לא ידקדקו קוראי השמות כל כך הלא תראה לאה שקראה שם בנה ראובן כי ראה ה' בעניה ונקרא שם נח לאמר זה ינחמנו ממעשינו והיה ראוי גם כן שיהיה שמו מנחם :
<b style="color: gray;">מלבי"ם פירוש המילות</b> וישכמו בבקר וישתחוו אם כדברי חכמינו זכרונם לברכה שהלן צריך להפטר שנית, ואם מצד שבטחו בדבר ה' ובאו להשתחוות על שנשמע תפלתם :
<h3>{כ}</h3>
וַיְהִי֙ לִתְקֻפ֣וֹת הַיָּמִ֔ים וַתַּ֥הַר חַנָּ֖ה וַתֵּ֣לֶד בֵּ֑ן וַתִּקְרָ֤א אֶת־שְׁמוֹ֙ שְׁמוּאֵ֔ל כִּ֥י מֵיְהוָ֖ה שְׁאִלְתִּֽיו׃
<b style="color: gray;">רש"י</b> לתקפות הימים . מיעוט תקופות שתים , מיעוט ימים שנים , לששה חדשים ושני ימים , מכאן היולדת לשבעה , יולדת למקוטעים : שמואל . על שם אל ועל שם המעשה הוא נקרא , כי ממנו שאלתיו :
<b style="color: gray;">מצודת דוד</b> לתקופות הימים ותהר חנה . רוצה לומר : לעת הקיף תשלום ימי ההריון , מעת אשר הרתה חנה : ותלד בן . בתשלום ההיקף : כי מה' שאלתיו . והוא לשון נופל על הלשון :
<b style="color: gray;">מצודת ציון</b> לתקופות . מלשון הקפה וסבוב : שאלתיו . מלשון שאלה ובקשה :
<b style="color: gray;">מלבי"ם פירוש המילות</b> ותקרא את שמו שמואל שיש בו שני מלות שאול מאל. וזה שכתוב כי מה' שאלתיו, וכמ''ש שלא בקשה על ידי אמצעיים רק מה' לבדו :
<h3>{כא}</h3>
וַיַּ֛עַל הָאִ֥ישׁ אֶלְקָנָ֖ה וְכָל־בֵּית֑וֹ לִזְבֹּ֧חַ לַֽיהוָ֛ה אֶת־זֶ֥בַח הַיָּמִ֖ים וְאֶת־נִדְרֽוֹ׃
<b style="color: gray;">רש"י</b> את זבח הימים . ( תרגום : ) ית דבח מועדיא : ואת נדרו . נדרים שנדר בין רגל לרגל , היה מקריב ברגל :
<b style="color: gray;">מצודת דוד</b> ויעל . כשבא עת עליתו , עלה לזבוח : את זבח הימים . מה שהיה רגיל לזבוח בכל שנה : ואת נדרו . מה שנדר כל השנה והוא בביתו , הביאם לזבוח בעת עלותו :
<b style="color: gray;">רלב"ג</b> והנה מקץ שנה שנפרדו משילה עלה האיש אלקנה וכל ביתו לזבוח לה' שלמי היום טוב ההוא ואת נדרו אשר נדר בשנה ההיא כי בבאו שם חייב לשלם שנאמר ובאת שמה והבאתם שמה עולותיכם וזבחיכם וחנה לא עלתה אז כי אינה מחוייבת בזה כמו שקדם ולא רצתה להביא שם שמואל עד גמלו כי בדעתה שתכף היותו שם ישאר שם בבית ה' כל ימיו וזה אמרה וישב שם עד עולם ולפי שכבר מצאנו עולם שהוא יובל אמרו ז''ל שכבר ישב שם חמשים שנה כעולמו של יובל ולזה אמרו שכל ימיו של שמואל הרמתי לא היו כי אם נ''ב שנה כי ימי ההגמל היו ב' שנים ולזה יהיה המאמר מכונה ע''ד הנבואה והנה יראה שכן היה כי לא שפט עלי ישראל כי אם ארבעים שנה ואחריו עמד ארון ה' בבית אבינדב עשרים שנה ואז עברו שבע שנים למלכות דוד לפי מה שנזכר בזה הספר ולזה לא יהיה מראשית ימי עלי עד מלכות דוד כי אם נ''ג שנה ושבעה חדשים שעמד הארון בשדה פלשתים וכבר מת שמואל קודם מות שאול והיה עלי שופט קודם הולד שמואל ואעפ''י שנאמר שביום הראשון שהוקם היתה לפניו חנה הנה לא יתכן שיהיו חיי שמואל יותר מן נ''ב שנה זמן מועט ולזה יהיה מן הפלא במה שאמר שמואל ואני זקנתי ושבתי ולהתיר זה הספק אמרו שקפצה עליו זקנה והנה נפרש זה על דרך הפשט בהגיענו שם בע''ה :
<b style="color: gray;">מלבי"ם פירוש המילות</b> ויעל האיש גם עתה הגם שראו הנס שנעשה לאלקנה על ידי תפלתו במשכן ה' לא עלה איש מן העיר רק אלקנה ובני ביתו (כנ''ל ג'), לזבח ופה לא נזכר להשתחוות כמ''ש למעלה שעקר השתחוויה היה בעבור התפלה על חנה ולא הוצרך עתה לזה, (והשתחויה שהיה בעת ראיית פנים לא הוצרך להזכיר), ואת נדרו מה שנדר הוא ביחוד בעבור שנפקדה אשתו :
<h3>{כב}</h3>
וְחַנָּ֖ה לֹ֣א עָלָ֑תָה כִּֽי־אָמְרָ֣ה לְאִישָׁ֗הּ עַ֣ד יִגָּמֵ֤ל הַנַּ֙עַר֙ וַהֲבִאֹתִ֗יו וְנִרְאָה֙ אֶת־פְּנֵ֣י יְהוָ֔ה וְיָ֥שַׁב שָׁ֖ם עַד־עוֹלָֽם׃
<b style="color: gray;">רש"י</b> עד יגמל . לסוף כ''ב ( ספרים אחרים : כ''ד ) חדשים , שכך זמן תינוק לינק : וישב שם עד עולם . עולמם של לוים חמשים שנה , שנאמר ( במדבר ח כה ) : ומבן חמשים שנה ישוב מצבא העבודה , וכך היו ימיו של שמואל , חמשים ושתים , שהרי עלי שפט את ישראל ארבעים שנה , וביום תפלת חנה נתמנה שופט , צא אותה שנה לעיבורו של שמואל , נשתיירו ל''ט , ושמואל פירנס את ישראל משמת עלי י''ג שנה , שהרי יום שמת עלי , גלה הארון וישב בשדה פלשתים ז' חדשים ( לקמן שמואל א ו א ) , משם בא לקרית יערים , עד שהעלהו דוד , משמלך שבע שנים בחברון על יהודה , והמליכוהו כל ישראל עליהם , וכתיב ( שם ז ב ) : ויהי מיום שבת הארון בקרית יערים וירבו הימים ויהיו עשרים שנה , צא מהן שבע שנים שמלך דוד בחברון , נמצא משגלה הארון עד שמת שאול שלש עשרה שנה ושבעה חדשים , ושמואל מת לפני שאול ארבעה חדשים :
<b style="color: gray;">מצודת דוד</b> לא עלתה . בהשנה ההיא : עד יגמל הנער . רוצה לומר : לא אזוז מביתי עד יגמל הנער , ואחרי הגמלו , אביא גם אותו אל בית ה' , ונראה את פני ה' להשתחוות לפניו ולהודות לו על הנער היולד : וישב שם . הנער ישב שם עד עולם , רוצה לומר : כל ימי עלי , בכדי לשמש אותו :
<b style="color: gray;">מצודת ציון</b> יגמל . ענין גמר ההנקה , וכן ( בראשית כא ח ) ביום הגמל :
<b style="color: gray;">מלבי"ם פירוש המילות</b> וחנה לא עלתה הגם שהיה דרך היולדות לעלות בעצמן ולהביא קניהן, שכל הקרבנות היה המצוה שיביאם בעל הקרבן ליד הכהן כמבואר בתורת כהנים (עיין בפירושי לתורת כהנים על פסוק אל פתח אהל מועד יקריב (ויקרא א')) בכ''ז לא עלתה, באשר חשבה שבכלל נדרה היא שבפעם הראשון שתביאהו ויראה פני ה' לא ימוש משם ולא ישוב עוד לביתו, ולכן אמרה עד יגמל הנער והביאתיו, והוא מטעם כי מעת אשר ונראה את פני ה' בפעם הראשון, וישב שם עד עולם ולא ישוב עוד לביתו :
<h3>{כג}</h3>
וַיֹּ֣אמֶר לָהּ֩ אֶלְקָנָ֨ה אִישָׁ֜הּ עֲשִׂ֧י הַטּ֣וֹב בְּעֵינַ֗יִךְ שְׁבִי֙ עַד־גָּמְלֵ֣ךְ אֹת֔וֹ אַ֛ךְ יָקֵ֥ם יְהוָ֖ה אֶת־דְּבָר֑וֹ וַתֵּ֤שֶׁב הָֽאִשָּׁה֙ וַתֵּ֣ינֶק אֶת־בְּנָ֔הּ עַד־גָמְלָ֖הּ אֹתֽוֹ׃
<b style="color: gray;">רש"י</b> אך יקם ה' את דברו . את ששאלת ממנו זרע אנשים , ועלי בישרך ברוח הקודש אלהי ישראל יתן את שלתך , יקם ה' את דברו , וזהו לפי פשוטו . ומדרש אגדה : רבי נחמיה בשם רבי שמואל בר רב יצחק אמר : בכל יום ויום בת קול יוצאת ומפוצצת בעולם ואומרת : עתיד צדיק אחד לעמוד ושמו שמואל , וכל אשה שהיתה יולדת בן , היתה קוראה שמו שמואל , כיון שהיו רואים את מעשיו , היו אומרים אין זה שמואל , וכיון שנולד זה וראו מעשיו , אמרו דומה שזה הוא , וזהו שאמר : יקם ה' את דברו , שיהא זה שמואל הצדיק :
<b style="color: gray;">מצודת דוד</b> הטוב בעיניך . רוצה לומר : כפי חפצך עשי , ושבי עד גמלך אותו : אך יקם ה' את דברו . רצה לומר : מה שאמרת פה שתשבי עד גמלך , הנה הדבר הזה מסור בידך לעשות בעצמך כאשר תרצי , אך אשר דברת על הנער , שהוא ישב בבית ה' עד עולם , הנה דבר זה אין בידך להדירו , אך ה' יקם את הדבר אשר דברת על הנער , והוא יתן בלבו לשבת בביתו עד עולם ( ומלת דברו מוסב על הנער , רצה לומר : דבר הנאמר בו ועליו ) : ותשב האשה . בביתה , ולא עלתה :
<b style="color: gray;">רלב"ג</b> אמר אלקנה אך יקם ה' את דברו . על דרך תפלה ר''ל שיחיה הבן בזה האופן שיתקיים בו מה שנדרה חנה :
<b style="color: gray;">מלבי"ם פירוש המילות</b> ויאמר לה הנה הנדר הזה עשתה היא בלא דעת בעלה, והיה לו רשות להפר אותו עתה ביום שמעו, בפרט בנדר כזה שלא היה לה כח על זה בלא בעלה, אבל הוא כשמוע עתה את נדרה הקים אותו, ואמר לה עשי הטוב בעיניך, רצה לומר שיהיה נתון לה' כל ימי חייו, ושבפעם הראשון שיבא שמה ישב עולם לפני אלהים, ומטעם זה שבי עד גמלך אתו כנזכר בפסוק הקודם. אך יקם ה' את דברו. רצה לומר כי לקמן בתפלת חנה יתבאר כי חנה השיגה בנבואה ששמואל יהיה שופט את ישראל ושהוא יושיעם מיד שוסיהם וכל עניניו אשר עברו עליו ובודאי גלתה זאת לבעלה, ולכן אמר אך יקם ה' את דברו, רצה לומר אני מסכים אל נדרך אך גם ה' יסכים אל נבואתך ויקיים הדבר אשר דבר לך :
<h3>{כד}</h3>
וַתַּעֲלֵ֨הוּ עִמָּ֜הּ כַּאֲשֶׁ֣ר גְּמָלַ֗תּוּ בְּפָרִ֤ים שְׁלֹשָׁה֙ וְאֵיפָ֨ה אַחַ֥ת קֶ֙מַח֙ וְנֵ֣בֶל יַ֔יִן וַתְּבִאֵ֥הוּ בֵית־יְהוָ֖ה שִׁל֑וֹ וְהַנַּ֖עַר נָֽעַר׃
<b style="color: gray;">רש"י</b> ואיפה אחת קמח . שמעתי בשם רבינו יצחק הלוי , איפה אחת קמח , שלש סאין , להוציא ממנה שלשה עשרונים סלת הראוי לפר האחד , כדתנן ( מנחות עו ב ) לחם הפנים כ''ד עשרונים מכ''ד סאין , עשרון סולת לסאה חטין : ונבל יין . לנסך : והנער נער . ( תרגום : ) ורביא הוה יניק :
<b style="color: gray;">מצודת דוד</b> בפרים שלשה . עם שלשה פרים לזבוח לה' , והקמח למנחות , והיין לנסכים : ותביאהו . את הנער : והנער נער . רצה לומר : הנער היה עודנו נער קטן ורך , ועם כל זה לא נמנעה מלהביאו כאשר גמלתו :
<b style="color: gray;">מצודת ציון</b> ואיפה . שם מדה בת שלש סאין : ונבל . נאד , והוא כלי היין :
<b style="color: gray;">רלב"ג</b> בפרים שלשה . אחשוב שהביאום שם לזבוח שלמים מרוב השמחה והקמח למנחות והיין לנסכים והביאה הנער בית ה' שילה לקיים נדרה , והנה היה הנער צעיר ימים מאד והנה עם זה לא נמנע' מלהביאו שם לקיים את נדרה :
<b style="color: gray;">מלבי"ם פירוש המילות</b> (כד-כח) השאלות: מ''ש והנער נער אין לו טעם, ומהו וישחטו את הפר ויביאו את הנער וכו'. ומה רצתה באריכות דבריה אל עלי בדברי מותר? : והנער נער שם נער נגזר מן פעל נָעַר, כמו (רד''ק) כי נעור ממעון קדשו (זכריה ב' י''ז) יקרא נער על שאז יתחילו כחותיו הטבעיים והמוסריים להתעורר ולנעור ולצאת מן הכח אל הפעל, ועל זה אמר שהנער הזה נער, כוונתו שנעורו אז כבר כחות שכלו ומדותיו והתחיל להשכיל הגם שהיה גמול מחלב (ומאד תסכים לזה קבלת חכמינו זכרונם לברכה (ברכות דף ל') שהורה אז הלכה בשחיטת הפר) :
<h3>{כה}</h3>
וַֽיִּשְׁחֲט֖וּ אֶת־הַפָּ֑ר וַיָּבִ֥יאוּ אֶת־הַנַּ֖עַר אֶל־עֵלִֽי׃
<b style="color: gray;">רש"י</b> ויביאו את הנער אל עלי . לראות שנתקיימה נבואתו . ורבותינו דרשו מה שדרשו : שהורה הלכה , שאינו צריך כהן לשחיטת קדשים , כדאיתא בברכות ( לא ב ) :
<b style="color: gray;">מצודת דוד</b> וישחטו וכו' . רוצה לומר : כאשר שחטו הפר הראשון , הביאו את הנער אל עלי , להראותו שנתקבלה תפלתו :
<b style="color: gray;">רלב"ג</b> והנה אמר ששחטו את הפר והביאו את הנער לפני עלי כי בעבור הבאתו היתה דוב השמחה וידמה שאמר לעלי שהוא ישאר שם והיה עלי מצחק זה לקטנו כי הלוי לא יכנס לעבודה כי אם מבן כ''ה שנה ומעלה ולזה אמר לו חנה בבקשה שישמע דבריה והנה נשבעה בחיי נפש הכהן הגדול שהיא האשה הנצבת עמו במקום ההוא להתפלל אל ה' הנה הוא הנער שהיתה בעבורו תפלתו כי בה נתן השם שאלתי אשר שאלתי ממנו גם אנכי השאלתיו לה' לעבדו כל ימיו כדרך המשאיל דבר מה להשתמש בו :
<b style="color: gray;">מלבי"ם פירוש המילות</b> וישחטו את הפר וקודם זריקת הדם ויבאו את הנער אל עלי, לרמז כמו שהביאו את הפר קרבן לה' כן יהיה הנער כליל לה' לעבוד ולשרת :
<h3>{כו}</h3>
וַתֹּ֙אמֶר֙ בִּ֣י אֲדֹנִ֔י חֵ֥י נַפְשְׁךָ֖ אֲדֹנִ֑י אֲנִ֣י הָאִשָּׁ֗ה הַנִּצֶּ֤בֶת עִמְּכָה֙ בָּזֶ֔ה לְהִתְפַּלֵּ֖ל אֶל־יְהוָֽה׃
<b style="color: gray;">רש"י</b> בי אדני . לתת עיניך עליו שיהא תלמידך . ולפי מדרש רבותינו : שלא יענישהו מיתה :
<b style="color: gray;">מצודת דוד</b> בי אדני . בקשה מעלי והשביעתו בחיי נפשו , לשום עינו על הנער : הנצבת . אשר עמדתי פה בהיותך גם אתה יושב פה , כמו שכתוב למעלה : ועלי הכהן יושב וגו' :
<b style="color: gray;">מצודת ציון</b> בי . ענין בקשה :
<b style="color: gray;">מלבי"ם פירוש המילות</b> ותאמר באשר חששה פן לא יאבה עלי לקבלו, ולישא טורח גדולו ואמונו עד יגדל, לכן בקשה בי אדני מלא שאלתי זאת וקח את הילד הזה, ושים עיניך עליו. מכמה טעמים, {{{א}}} כי הנער הזה נולד על ידי התפלה שהתפללתי בבית הזה ונתנה לו על זה ג' סימנים, {{{א}}} אני האשה הנצבת עמכה שגם אתה נצבת לי אז ועזרתני בתפלתך, {{{ב}}} מצד המקום, על זה אמר עמך בזה הזכירה הזויות שבו התפללה, {{{ג}}} להתפלל אל ה', שהיתה תפלה משונה מיתר תפלות הנהוגים בימים ההם כי היתה אל ה' לבדו בלא אמצעי (כנ''ל פסוק י''ב) ואם כן כיון שנולד באמצעות התפלה של הכהן ובמקום הנבחר ראוי לעמוד לפני הכהן בבית הזה, {{{ב}}} שלידתו לא היה בענין טבעי רק על ידי נס גמור, כי לפעמים תפקד העקרה בענין קרוב אל הטבע, והוא שישתנה טבע מזגה עד שתהיה ראויה ללידה, לא כן אנכי, כי אני האשה הנצבת, רצה לומר אני היא בלא השתנות שלא נעשה בגופי שום שינוי כלל עד שיאמר שהוקבעה בי תכונה חדשה ומזג אחר, וזה אות כי בהשגחת ה' ועזוזו היה הדבר יען שהנולד מוכן להיות איש אלהים מן הבטן :
<h3>{כז}</h3>
אֶל־הַנַּ֥עַר הַזֶּ֖ה הִתְפַּלָּ֑לְתִּי וַיִּתֵּ֨ן יְהוָ֥ה לִי֙ אֶת־שְׁאֵ֣לָתִ֔י אֲשֶׁ֥ר שָׁאַ֖לְתִּי מֵעִמּֽוֹ׃
<b style="color: gray;">רש"י</b> אל הנער הזה התפללתי . אל תאמר : זה ימות וינתן לך אחר :
<b style="color: gray;">מצודת דוד</b> אל הנער הזה התפללתי . רוצה לומר : התפלה שהתפללתי אז , היתה לשאלת בן , והנה זהו אשר ילדתי :
<b style="color: gray;">מלבי"ם פירוש המילות</b> {{{ג}}} אל הנער הזה, רצה לומר ועוד ראיה שנולד בענין נסיי ובכח התפלה כי אני התפללתי אל הנער הזה, והוא שיהיה זכר ושיהיה זרע אנשים, גבר בגוברין וזרע שמובלע בין אנשים (כנ''ל י''א) עד שיהיה ראוי לעמוד בהיכל מלך, ואם היה זה מקרה איך התכונן הדבר שיולד כפי השאלה בכל פרטיה, {{{ד}}} ויתן ה' לי שתיכף נתן ה' שאלתי ולא עבר זמן מן התפלה עד שנפקדתי שזה אות שהתפלה גרמה זאת, {{{ה}}} שנתן לי את שאלתי אשר שאלתי מעמו בלא אמצעי רק בחסד עליון כנ''ל, {{{ו}}} (כח) וגם אנכי השאלתיהו לה' (מלת השאלתיהו הוא הפעיל מענין שאלה ובקשה) רצה לומר ששאלתי ובקשתי עליו לבעבור התכלית שיהיה לה' ועל זה התנאי התפללתי, כי כן נדרה בעת התפלה, {{{ז}}} ובל תאמר שאמתין עד יגדל ואז אתנהו לה', כי כל הימים אשר היה רצה לומר כל הימים שיהיה במציאות בחיים הוא שאול לה', ומכל אלה הטעמים ראוי שתקבלו תיכף, וגם יש לפרש שר''ל שלא לבד בעתיד כי גם כל הימים אשר היה בעבר הוא שאול לה' כי הקדשתיו מלדה ומבטן ומהריון בשגם למ''ש שנזיר היה שמואל היה נזיר מבטן, ואם כן הרי הוא כבר ברשותך :
<h3>{כח}</h3>
וְגַ֣ם אָנֹכִ֗י הִשְׁאִלְתִּ֙הוּ֙ לַֽיהוָ֔ה כָּל־הַיָּמִים֙ אֲשֶׁ֣ר הָיָ֔ה ה֥וּא שָׁא֖וּל לַֽיהוָ֑ה וַיִּשְׁתַּ֥חוּ שָׁ֖ם לַיהוָֽה׃
<b style="color: gray;">רש"י</b> וגס אנכי השאלתיהו לה' . כאדם המשאיל כלי לרבו , או משאילו בנו לשמשו : הוא שאול . אנפרוצטי''ץ בלע''ז , כלומר אין אתה רשאי לענשו , הקב''ה נעשה עליו שואל , כי השאלתיו לו , ועליו להחזירו לי : וישתחו שם . שמואל , ויש אומרים אלקנה :
<b style="color: gray;">מצודת דוד</b> וגם וכו' . רוצה לומר : גם בעת התפלה נדרתי אז להשאילו לה' , להתבודד תמיד בעבודתו : אשר היה . כמו אשר יהיה , רוצה לומר : כל זמן אשר יהיה בזה העולם , הוא שאול לה' : וישתחו שם לה' . השתחוה להודות לה' , אשר שם חלקו מעובדי ה' :
<b style="color: gray;">מצודת ציון</b> השאלתיהו . מלשון שאלה :
<b style="color: gray;">רלב"ג</b> והנה השתחוה עלי לה' שם לתת לו תודה כששמע שנתן לה השם שאלתה כמ''ש עלי לה או אולי השתחוה הנער לה' כי למדוהו זה לחנכו לעבודת הש''י וידמה ששאר הפרים שהביאו שחטו בימים הנשארים מהרגל או הביאום בית ה' לנדבה עם הנער :
<h2>שמואל א פרק-ב</h2>
<h3>{א}</h3>
וַתִּתְפַּלֵּ֤ל חַנָּה֙ וַתֹּאמַ֔ר עָלַ֤ץ לִבִּי֙ בַּֽיהוָ֔ה רָ֥מָה קַרְנִ֖י בַּֽיהוָ֑ה רָ֤חַב פִּי֙ עַל־א֣וֹיְבַ֔י כִּ֥י שָׂמַ֖חְתִּי בִּישׁוּעָתֶֽךָ׃
<b style="color: gray;">רש"י</b> רחב פי על אויבי . על פנינה :
<b style="color: gray;">מצודת דוד</b> ותתפלל חנה . עצם התפלה היא בסוף אמריה , ובתחלה סדרה שבחו של מקום , ולזה נאמר ותאמר : עלץ לבי בה' . בתשועת ה' שמח לבי : רמה קרני . לנגח בו אויבי , ועל פנינה ובניה אמרה , והוא ענין מליצה , לומר שמעתה לא יוכלו לצער אותה כמאז : רחב פי . כי עד הנה הייתי כשה נאלמה לא תפתח פיה , ועתה רחב פי על אויבי , להשיב אמרים : כי שמחתי בישועתך . שמחתי היא על אשר בא התשועה ממך , ויש די בזה להשיב אמרים :
<b style="color: gray;">מצודת ציון</b> עלץ . ענין שמחה , כמו ( משלי כח יב ) בעלוץ צדיקים : רמה . גבהה :
<b style="color: gray;">רלב"ג</b> והנה התפללה חנה לש''י על דבר בנה שבח והודאה לש''י כעל כל אשר גמלה רב טוב וידמה שזאת התפלה היתה על דרך הנבואה ואם נתערב בה קצת ממה שהורגש לה בחוש , וזה ענין התפלה לפי מה שאחשוב . עלץ לכי בה' . אמרה כל זה בעד כנסת ישראל כשיבא שמואל בנה לעבוד את ה' לבדו ולהסיר הבעלים והעשתרות שאם לא יעשה לישראל טוב אחר די בו שמחה : רמה קרני בה' . לנגח את אויבי אחר כן כי כבר נפלו לו אז הפלשתים בידו : רחב פי על אויבי . להיותם תמיד נופלים בידו כל ימי שמואל כמו שנזכר אחר זה והיתה סבת זה כי שמחתי בישועתך שהראית במלחמה הראשונה שהיתה לשמואל עם פלשתים להגלות בה ידך החזקה אשר חזקה והוסיפה אמונתי בך :
<b style="color: gray;">מלבי"ם פירוש המילות</b> השאלות: כפי הגלוי אין כאן תפלה רק הלל ושבח שיר וזמרה. והיה לו לאמר ותשר חנה, או ותדבר או ותהלל וכדומה, לא ותתפלל? : ותתפלל חנה. בט' פסוקים הראשונים סדרה שבחו של מקום, ועקר תפלתה הוא הפסוק האחרון, וכמ''ש לעולם יסדר אדם שבחו של מקום ואחר כך יתפלל. עלץ תחלה עלץ לבי בעת הובטחה מפי עלי אז שמח לבה ופניה לא היו לה עוד, ואח''ז רמה קרני בפועל בעת ראתה שנתעברה, ואח''ז רחב פי על אויבי בעת ילדה זרע אנשים, שצרתה קפצה פיה. כי שמחתי רצה לומר ועקר שמחתי לא היה בהתשועה לבד רק בבחינת המושיע שהיה בישועתך בדרך נס ופלא שעל ידי ניכר השגחתך המופלאת כי אתה הושעת :
<h3>{ב}</h3>
אֵין־קָד֥וֹשׁ כַּיהוָ֖ה כִּ֣י אֵ֣ין בִּלְתֶּ֑ךָ וְאֵ֥ין צ֖וּר כֵּאלֹהֵֽינוּ׃
<b style="color: gray;">רש"י</b> ואין צור כאלהינו . אין צייר כאלהינו , הצר צורה בתוך צורה :
<b style="color: gray;">מצודת דוד</b> כי אין בלתך . רוצה לומר : אין בורא בלתך , ומי מהנבראים אשר ידמה קדושתו לקדושת הבורא :
<b style="color: gray;">מצודת ציון</b> בלתך . זולתך : צור . ענין חוזק , והוא מלשון צור וסלע :
<b style="color: gray;">רלב"ג</b> הנה כשנעיין בקדושים שברא הש''י והם המלאכים שהם נבדלים ונקיים מחומר לא ימצא בהם מי שהוא קדוש ונבדל כמו הש''י וזה שכל אחד מהם לו יחס מה אל הגלגל שהוא מניע אותו והוא משים אותו חי ביחס ההוא המיוחד כמו שבארנו בחמשי מספר מלחמות ה' אמנם הש''י אין לו יחס לאחד מהם כי אין בלתו במציאותו ואין לו שום יחס עם חומר ואין בורא ויוצר כאלהינו כי אף על פי שהש''י סדר שיתהוו קצת היצירות באמצעות פועלים מה הנה הם לא ישנו את תפקידם ולא יתחדש מהם רק מה שסדר הש''י שיתחדש מהם על המנהג הטבעי ואולם הש''י עושה ויוצר כל מה שירצה ואף על פי שיהיה כנגד הטבע , והנה אמרה זה לפי מה שאחשוב בעבור המופת שעשה הש''י לה שהיתה עקרה וילדה ובעבור שאר המופתים הדומים לזה שעשה הש''י :
<b style="color: gray;">מלבי"ם פירוש המילות</b> אין קדוש כה', יען שהפילוסופים מכחישים ההשגחה הזאת הפרטיית ומתעצמים להוכיח שאין ה' משגיח על מעשי השפלים, מכמה טענות. ולכן הקדימה להשיב על טענותיהם אשר היו כקשת רמיה ישובו לא על, {{{א}}} טענו מצד קדושתו, כי גדר הקדושה הוא היותו נבדל מכל עניני הגשם ומכל מדות הנבראים, ואם כן איך אפשר שידע השנויים הנתלים, בגשם ובזמן ובמקום, על זה תשיב אמריה לה, הן אמת שה' הוא קדוש בתכלית הקדושה, אבל אין שום דימוי וערך לקדושת ה' עם הקדושה המצוירת אצלנו, שגדר הקדושה אצלנו הוא ההבדלה מכל דבר חומרי, ועניניו ומשיגיו, ויתחייב שכל שיקדש יותר ירחק יותר ויבדל מהענינים שהוא מתקדש מהם, לא כן הקדושה אצלו ית' אחר שאין דבר בלתו רצה לומר כי כל הנאצלים והנבראים והנעשים אין להם קיום רגע בלעדי רצונו ושפעו והשגחתו ודבקותו בהם, ואם יסור רצונו ושפעו מהם רגע ישובו אל האפס, והוא הממלא את כולם וסובב את כולם להחיותם ולקיימם ולתת להם מציאות וכולם בטלים במציאותם נגדו, והם רק נמצאים ע''י שהוא נמצא להחיותם ולהעמידם, אם כן זה גדר קדושתו שמובדל מכל זולתו במה שאין דבר בלתו, וזה שכתוב אין קדוש כה' כי קדושתך הוא מה שאין בלתך מה שהכל בטל במציאותך ואתה הוא הכל, ואם כן גדר הקדושה של כל קדוש הוא ההפרשה וההבדלה מזולתו, וגדר קדושתך הוא שהכל בך וממך הכל ואין בלתך כי זולתך הכל אפס, ובזה לא ישיגהו דבר ממשיגי הנבראים כי כולם בטלים במציאותו, {{{ב}}} טענו על ההשגחה האישיית, שאחר שמשלמות האומן העושה כל כלי מעשה, שתהיה הכלי עשוי בתכלית התיקון ולא יצטרך האומן לשוב אחר כך לשנותו ולתקנו שנית, שזה מורה שהיה חסרון במלאכתו, ואם כן ישאלו אחר שה' ברא העולם והטבע ויסד אותה על פי חוקים קבועים בלתי משתנים, איך יצויר שה' ישנה הטבע בכל עת לעשות אות או מופת, או להציל את המושגח מאתו הפך הטבע, שזה מורה חסרון בסדר הטבעי אשר גבל ובמעשהו אשר עשה? על זה תשיב אין צור כאלהינו שאינו דומה לשאר היוצרים, שאחר יוציא כלי למעשהו ידי היוצר מסולקים מן הפעולה והדבר מתקיים בעצמו, ולכן אם יצטרך לתקנו ולשנותו זה מורה על חסרון במלאכתו, לא כן צור היצורים שידיו בלתי מסולקות מן מעשהו רק עוסקות בה תמיד, כי גם קיום הטבע היא בריאה מתמדת, ואם יסלק ידיו רגע תופסק המציאות כולה, ולכן לפעמים יקיימהו על ידי חוקי הטבע הקבועים, ולפעמים על ידי חוקים אחרים בחיריים שהוא הנס, כי באמת גם הטבע הוא נס מתמיד והשגחה מתמדת :
<h3>{ג}</h3>
אַל־תַּרְבּ֤וּ תְדַבְּרוּ֙ גְּבֹהָ֣ה גְבֹהָ֔ה יֵצֵ֥א עָתָ֖ק מִפִּיכֶ֑ם כִּ֣י אֵ֤ל דֵּעוֹת֙ יְהוָ֔ה (ולא) [וְל֥וֹ] נִתְכְּנ֖וּ עֲלִלֽוֹת׃
<b style="color: gray;">רש"י</b> אל תרבו תדברו . כל גסי הרוח אשר שעתם מצלחת , ובשביל פנינה שהיתה מתגאה עליה היא מדברת , לפי פשוטו . ולפי דרשו , כתרגומו שתרגם יונתן : עתק . דבר חזק . דבר אחר : לשון סרה , כמו : ( בראשית יב ח ) ויעתק משם ההרה , יצא דבר סרה מפיכם : כי אל דעות ה' . יודע מה שבלבבכם : ולו נתכנו עלילות . כל מעשי האדם נמנין לפניו : נתכנו . לשון מנין , כמו : ( שמות ה יח ) ותוכן לבנים תתנו :
<b style="color: gray;">מצודת דוד</b> אל תרבו וכו' . אמרה נגד פנינה ובניה , אל תרבו לדבר דבר גבוהה , רוצה לומר : גאוה וגסות , וכפלה המלה , להורות על גאוה גדולה והתמדתה : יצא עתק . 'אל' שאמרה , משמשת במקום שנים , כאלו אמרה אל יצא עתק מפיכם : כי אל דעות ה' . ה' הוא אל היודע הכל , ולפניו נמנים מעשה הבריות :
<b style="color: gray;">מצודת ציון</b> עתק . דברי חזק , כמו ( תהלים צד ד ) ידברו עתק : נתכנו . ענין מנין , כמו ( שמות ה יח ) : ותוכן לבנים : עלילות . מעשים , כמו ( איכה א יב ) : אשר עולל לי :
<b style="color: gray;">רלב"ג</b> אל תרבו תדברו . אמרה בעבור דברי פנינה והכעסתה אותה על שאין לה בנים והיותה מתגדלת עליה מצד רבוי בניה ובעבור הדברים האלו שאומרים האנשים קצת לקצת אל תרבו לדבר גבוהה גבוהה ודבר חזק בעבור מה שתראו שהגיע לכם מהטוב או שראוי להגיע מצד כחכם ועוצם ידיכם או רוב הצלחתכם או חולשת שכנגדכם או רוע הצלחתם כי השם לבדו יודע העתידות ולא נתכנו המעשים לאיש אשר יחשב לעשותם כי לא אדם דדכו כמו שזכרה אחר זה , ולמה שהוא קרי בוי''ו ולו נתכנו הנה הרצון בזה כי הש''י לו לבדו נתכנו העלילות כי הוא לבד יכול על כל אשר יחפוץ :
<b style="color: gray;">מלבי"ם פירוש המילות</b> השאלות: אמרה אל תרבו תדברו ולא פרשה מה הם מדברים. וחושבת דברים שונים דבר והפוכו, קשת גבורים וכו', שבעים כו'. עד עקרה וכו', ה' ממית וכו', ויפלא שכמ''ש ה' ממית ומחיה משפיל וכו' היה לו לומר ה' יחת קשת גבורים ויאזר נכשלים חיל וכו' ליחס הכל אל ה', לא קשת גבורים חתים, שמשמע שנעשה מעצמו, ויפלא עוד שמ''ש ה' ממית ומחיה נכלל במ''ש ורבת בנים אומללה, ומ''ש ה' מוריש ומעשיר משפיל אף מרומם מקים מעפר דל, נכלל במ''ש שבעים בלחם נשכרו ובמ''ש נכשלים אזרו חיל, ומ''ש עליו בשמים ירעם לא נודע על מי רומזת במלת עליו שהוא כינוי ליחיד נסתר, ועל מי כוונה במ''ש יתן עוז למלכו וירם קרן משיחו ואז לא היה לא מלך ולא משוח בשמן? : אל תרבו תדברו לכן אל תרבו לדבר שה' הוא גבוה גבוה רצה לומר שהוא מרומם ומנושא מלהשגיח בשפלים, כענין רם על כל גוים ה', שמתוך שהיו מרוממים אותו משיתדמה בשום דבר אל מדת הנבראים, לכן הכחישו לאמר שאינו משגיח בשפלים ושא''ל רצון וידיעה. ובא גבוהה בלשון נקבה, אל הענין של האלהות שהוא ענין גבוהה, נשא מעניני העולם המושג והמוחש. וכן על יצא עתק מפיכם שתטענו לאמר איך אפשר כי אל דעות ה', שימצאו לו דעות שונות, כי יאמרו אחר שהדברים ההוים משתנים תמיד, ואם כן אם ידעם תמיד יתחייב כי תשתנה ידיעתו ושימצאו לו ידיעות רבות לפי רבות השנויים והתמורות בעולם השפל, וזה נמנע לדעת הפילוסופים, וכן איך אפשר כי לו נתכנו עללות שי''ל מדות ותכונות נפשיות (שגדר עלילה היא פעולה היוצאת מתכונה נפשיית כמ''ש בכ''מ), ואומרים איך אפשר זה כי יצאו מאתו פעולות משונות הפכיות, וחושב שינוי, {{{א}}} בענין הגבורה והחולשה, והוא, (ד) קשת גבורים (שם קשת הוא שם המין כמו עץ פרי, ויהי לי שור וחמור, רצה לומר קשתות) שקשתות הגבורים יחתו לחולשתם, ואלה שהיו נכשלים עד הנה אזרו חיל? (שינוי ב') בענין העושר והעוני :
<h3>{ד}</h3>
קֶ֥שֶׁת גִּבֹּרִ֖ים חַתִּ֑ים וְנִכְשָׁלִ֖ים אָ֥זְרוּ חָֽיִל׃
<b style="color: gray;">רש"י</b> קשת גבורים חתים וגו' . כך אומנותו של הקב''ה , מתיש את הגבורים ומחזק את החלשים , משביע את הרעבים ומרעיב את השבעים :
<b style="color: gray;">מצודת דוד</b> קשת . רוצה לומר : ועל שהוא יודע הכל , לזה משלם לאיש כמעשהו , ופתאום יושברו קשת וחוזק הגבורים , והנכשלים אזרו חיל :
<b style="color: gray;">מצודת ציון</b> חתים . ענין שבירה , כמו ( ישעיהו נא ו ) : וצדקתי לא תחת : ונכשלים . מלשון מכשול , והוא ענין רפוי הכח : אזרו חיל . חגרו כח , וכן ( תהלים יח לג ) : המאזרני חיל :
<b style="color: gray;">רלב"ג</b> הגבורים הם חתים כשירצה הש''י עם היות קשתם בידם וכחם , והאנשים הנכשלים אזרו חיל עם עזר הש''י כמו שהתבאר מענין סנחריב להלחם על ירושלם עם שאר המופתים הדומים לו :
<h3>{ה}</h3>
שְׂבֵעִ֤ים בַּלֶּ֙חֶם֙ נִשְׂכָּ֔רוּ וּרְעֵבִ֖ים חָדֵ֑לּוּ עַד־עֲקָרָה֙ יָלְדָ֣ה שִׁבְעָ֔ה וְרַבַּ֥ת בָּנִ֖ים אֻמְלָֽלָה׃
<b style="color: gray;">רש"י</b> שבעים בלחם . ולא צריכים להיות נשכרים לשום מלאכה , מרעיבם , ונשכרו בלחם פרנסתם : ורעבים . שהיו טורחים ויגעים על מזונות : חדלו . מטרחם : עד עקרה ילדה שבעה ורבת בנים וגו' . ובעוד שהעקרה יולדת שבעה בנים , רבת בנים אמללה וקוברת בניה . חנה ילדה שבעה , שנאמר ( להלן פסוק כא ) כי פקד ה' את חנה ותהר ותלד שלשה בנים ושתי בנות , וכשחנה יולדת אחד , פנינה קוברת שנים , ועשרה בנים היו לה , שנאמר ( לעיל א ח ) : הלא אנכי טוב לך מעשרה בנים , של פנינה , כשילדה חנה ארבעה , קברה פנינה שמונה , וכשנתעברה וילדה ולד חמישי , נשתטחה פנינה לרגליה ובקשה רחמים וחיו ונקראו על שמה , אלו דברי רבי נחמיה .רבי יהודה אומר : בני בנים הרי הן כבנים . ויש אומרים : שבעה , בגימטריא כמנין שמואל :
<b style="color: gray;">מצודת דוד</b> שבעים . אנשים שהיו שבעים נעשו רעבים , עד שישכרו עצמם לעבודה בעבור הלחם : ורעבים . ואשר היו משכירים עצמם בעבור הרעבון , חדלו מלהשכיר עצמן , כי מצאו די מחסורם : עד עקרה ילדה שבעה . רוצה לומר : כל כך רבה השגחתו , עד אשר מי שהיתה עקרה , ילדה שבעה בנים , ומי שהיתה בת רבת בנים , נכרתה באבדן כל בניה :
<b style="color: gray;">מצודת ציון</b> חדלו . מנעו : אמללה . ענין כריתה , כמו ( שם ו ג ) : אומלל אני :
<b style="color: gray;">רלב"ג</b> האנשים השבעים כשהם עשירים שבו כשירצה הש''י להיות עניים עד שיהיו משתכרים בפת לחם שהוא השכר המיוחס להם בתכלית הדלות , והאנשים הדלים והם הרעבים חדלו כי שבו עשירים וחדלו מהשתכר כשירצה הש''י עד שהעקרה כשרצה השם ילדה שבעה ר''ל בנים רבים ואמרה זה על עצמה בדרך נבואה כי ראתה שיהיו לה עוד בנים ובנות כמו שספר אחר זה כי פקד ה' את חנה ותהר ותלד שלשה בנים והנה אמרה שבעה על דרך אמרו שבע יפול צדיק וקם שבע תועבות בלבו ומי שהיא רבת בנים יקרה לה כשרצה הש''י שאומללה ונכרתה מרוב בניה באבדן בניה ואפשר שמתו בסוף בני פנינה ועליה אמרה כן :
<b style="color: gray;">מלבי"ם פירוש המילות</b> שבעים אלה שהיו שבעים ירדו מנכסיהם עד שישכרו בעבור פת לחם ואלה שהיו רעבים עד הנה חדלו מלהשכיר את עצמם? (שינוי ג') בענין הבנים, עד עקרה, רצה לומר איך אפשר שתתפשט ההשגחה עד כל הפרטים עד שישגיח גם על זה שהעקרה תלד שבעה רצה לומר בנים הרבה, כי דרך לתפוס מספר שבעה על מספר גדול, כמו ויספתי ליסרה אתכם שבע (ויקרא כ''ו) ובשבעה דרכים ינוסו לפניך (דברים כ''ח). שזה שינוי פרטי בענין בריאות גוף איש אחד ומזגו? על זה תענה לאמר ועתה דעו וראו כי האמת הוא אשר כל אלה השינוים יוצאים מגזרת ההשגחה העליונה, וחושבת מלמטה למעלה, נגד מ''ש עד עקרה ילדה שבעה אומרת :
<h3>{ו}</h3>
יְהוָ֖ה מֵמִ֣ית וּמְחַיֶּ֑ה מוֹרִ֥יד שְׁא֖וֹל וַיָּֽעַל׃
<b style="color: gray;">מצודת דוד</b> ה' ממית ומחיה . רוצה לומר : לא במקרה בא , כי אם יד ה' עשתה זאת הוא ממית בני רבת הבנים , והוא מחיה בני העקרה , ולא תשכל מלידה ומבטן ומהריון : מוריד שאול . ובזה מוריד את בת רבת הבנים אל השאול , רוצה לומר : בשפל המצב ועומק הצרה , ואת העקרה מעלה מעומק שפל מצבה :
<b style="color: gray;">מצודת ציון</b> מוריד . מלשון ירידה :
<b style="color: gray;">רלב"ג</b> ה' ממית ומחיה . האנשים אחר זה כאן נתנבאה על תחיית המתים בביאור להיות עניינו בתכלית הפלא , ואמרה מוריד שאול ויעל לכפול הענין במלות שונות כי הרצון בשאול קבר כמו כי ארד אל בני שאולה ונקרא הקבר שאול להיותו בבטן הארץ וכזה נקרא המקום היותר שפל שאול כמו שפירשנו בביאורנו לספר איוב :
<b style="color: gray;">מלבי"ם פירוש המילות</b> ה' ממית בני הרבת בנים ומחיה בני העקרה, ומוסיפה כי גם מוריד שאול ויעל את המת בעצמו להחיותו שהיא תחיית המתים (ורצה לומר כי ג' מפתחות לא נמסרו ביד שליח שהם חיה תחיית המתים וגשמים כמ''ש בריש תענית, ויען חשב פה חיה וגשמים שהוא פרנסה חשב גם תחיית המתים) :
<h3>{ז}</h3>
יְהוָ֖ה מוֹרִ֣ישׁ וּמַעֲשִׁ֑יר מַשְׁפִּ֖יל אַף־מְרוֹמֵֽם׃
<b style="color: gray;">מצודת דוד</b> ה' מוריש . את השבעים , עד אשר בלחם נשכרו : ומעשיר . את הרעבים , עד אשר חדלו : משפיל . בזה משפיל גאות השבעים , ואף מרומם עליהם את הרעבים , ולא די במה שחדלו מלהשכיר עצמם , כי אף ישכרו את השבעים וירומו עוד עליהם :
<b style="color: gray;">מצודת ציון</b> מוריש . ענין עניות , כמו ( שמואל ב יב ג ) : ולרש אץ כל :
<b style="color: gray;">רלב"ג</b> ה' מוריש . הש''י הוא מוריש ואחר כך מעשיר האדם כשירצה ומשפיל אותו ואח''כ מרומם אותו כשירצה ולזה אין ראוי שיתגאה העשיר על עשרו ורוממותו ולא שידאג מאד על שפלותו השפל ועל עניו העני :
<b style="color: gray;">מלבי"ם פירוש המילות</b> ה' ונגד מ''ש שבעים בלחם נשכרו וכו' אמרה ה' מוריש לזה ומעשיר לזה, ונגד קשת גבורים חתים וכו' אמרה משפיל את הגבורים המושלים בגבורתם אף מרומם את העניים החלשים :
<h3>{ח}</h3>
מֵקִ֨ים מֵעָפָ֜ר דָּ֗ל מֵֽאַשְׁפֹּת֙ יָרִ֣ים אֶבְי֔וֹן לְהוֹשִׁיב֙ עִם־נְדִיבִ֔ים וְכִסֵּ֥א כָב֖וֹד יַנְחִלֵ֑ם כִּ֤י לַֽיהוָה֙ מְצֻ֣קֵי אֶ֔רֶץ וַיָּ֥שֶׁת עֲלֵיהֶ֖ם תֵּבֵֽל׃
<b style="color: gray;">מצודת דוד</b> מקים מעפר דל . מי שהיה דל ונבזה שחה עד לעפר , ה' מקימו מן העפר : מאשפות וכו' . כפל הדבר במלות שונות : להושיב . מרימו מן האשפות , ומגביהו עוד להושיב אותו עם נדיבים , להיות דומה להם : ינחילם . רוצה לומר : יכובדו בעיני הבריות , כאלו היו מלומדים בכבוד ובאה להם מנחלת אבותם : כי לה' . וזה בעבור שיסודות הארץ המה לה' , ועל היסודות ההם עשה הוא את העולם , לזה בידו לעשות בעולמו כרצונו :
<b style="color: gray;">מצודת ציון</b> מאשפות . הוא מקום השלכת הזבל : ירים . ירומם : אביון . התאב לכל דבר , כי אין לו מאומה : נדיבים . שרים וחשובים : מצוקי ארץ . מצבי ארץ , ודוגמתו ( שמואל ב טו כד ) : ויציקו את ארון . ורצה לומר , היסודות והעמודים שהם מצבי הארץ ומעמידים אותה : וישת . וישם : תבל . מקום המיושב נקרא תבל :
<b style="color: gray;">רלב"ג</b> כי הש''י מקים מעפר דל וירים האביון מן האשפה רצה לומר מי שהיה אביון כל כך עד שהיה מנקה המקומות להסיר מהם האשפה והלכלוך ירימהו הש''י להושיב אותו עם נדיבים . וינחילם כסא כבוד . ר''ל שישימם מלכים נכבדים ומנהיגים אחר היותם דלים ואביונים , והנה אמרה זה לפי מה שאחשב על דלותה מהבנים ונתן לה הש''י בן שסופו להיות מושל בישראל ממשלה נכבדת , והנה היה זה כן כי לה' עמודי הארץ ועל העמודים ההם שת היישוב אשר בו ימצא המין האנושי ואלו העמודים הם אופני השגחתו באלו השפלים אשר הם סבת קיום המין האנושי באופן שלם , ובזאת ההשגחה ישמר רגלי חסידיו מהכשל ברעות העולם , ואולם הרשעים לא יכין להם אור ויראה להם הרע שיפלו כדי שישמרו ממנו אבל יכרתו בחשך , וכבר יתבאר שזה אמת כי לא בכח יגבר איש אבל ימצא שינוצח עם היותו יותר חזק משכנגדו וזה יהיה בהכרח מצד השגחת הש''י באיש החלוש :
<b style="color: gray;">מלבי"ם פירוש המילות</b> מקים מוסף לזה שמקים את הדל מעפר, ומוסף לזה כי גם את האביון שהוא גרוע מן הדל, ירים מן האשפה שהיא שפלה יותר מן העפר, ולא לבד שמקים אותו מנפילתו רק מרים בהרמה וגדולה להושיב עם נדיבים, ולא זאת לבד כי גם כסא כבוד ינחלם, כולל ב' דברים, {{{א}}} שיושיבם על כסא כבוד שהוא כס מלוכה, {{{ב}}} שתהיה המלכות להם לנחלה לבאים אחריהם, כי לה' רצה לומר ואל תאמרו שיש בזה שינוי בהנהגתו, לא כן הוא, כי מצוקי ארץ פי' היסוד שעליו הושתתה הארץ הם לה', היסוד שעליו ישען כל המציאות היא השגחת ה', שאם יסלק השגחתו רגע תשוב כל המציאות לתהו ובהו, ועל היסודות האלה השית ויסד תבל שהוא הישוב, כלו מכונן ומיוסד על השגחת ה', ואם כן השינוים האלה אינם באים מצדו רק מפאת המקבלים. כי, (ט) רגלי חסידיו ישמר אחר שאין קיום לשום נמצא בעולם מעצמו רק על ידי השגחתו ושמירתו אותו, אם כן החסידים שהם משומרים מאת השגחתו יש להם קיום ולא ימעדו אשורם, ורשעים אשר אינם מושגחים מאתו בחשך ידמו, תדמה במליצה את ההשגחה לנר מאיר אשר ביד השומר, והצדיקים לא לבד כי הולכים לאור הנר שהוא אור התורה והמצוה, כי גם ה' ישמור רגלם מלכד, והרשעים שמתרחקים מן השומר ומן האור אשר בידו להאיר מחשכיהם ידמו מעצמם בחשכה אשר בה יתהלכו, (וכמו שבאר זאת במורה נבוכים ח''ג פנ''א, כי ההשגחה נמשכת אחר השכל עיין שם) ולא מאת ה' בא השינוי הזה רק מאת ההולכים לאורו או המתרחקים מאור ה' לשכון בערפל, ועל זה אמרה כי לא בכח יגבר איש, שאין לשום יש ונמצא כח עצמי אשר בו יגבר, כי כח כל איש ונמצא הוא מושפע בכל רגע מאת בעל היכלת ובעל הכחות כולם ועת יפסק השפע מעליו כמעט רגע יופסק כח האיש והיש ההוא מעצמו :
<h3>{ט}</h3>
רַגְלֵ֤י (חסידו) [חֲסִידָיו֙] יִשְׁמֹ֔ר וּרְשָׁעִ֖ים בַּחֹ֣שֶׁךְ יִדָּ֑מּוּ כִּֽי־לֹ֥א בְכֹ֖חַ יִגְבַּר־אִֽישׁ׃
<b style="color: gray;">רש"י</b> חסידו . חסידו כתיב , חסידיו קרי , בין יחיד בין רבים , וכן יחתו מריביו ( פסוק י ) , מריבו , בין יחיד בין רבים :
<b style="color: gray;">מצודת דוד</b> רגלי חסידיו ישמור . רוצה לומר : אולם הכל במשפט , כי רגלי חסידיו ישמור מלכד , והרשעים יוכרתו בבוא חושך הפורעניות , בעת נתמלא סאתם : כי לא בכח . אין התגברות האיש תלוי בכחו , כי אם היא ביד ה' , ועל פי כשרון מעשה האיש :
<b style="color: gray;">מצודת ציון</b> ידמו . יכרתו , כמו ( ירמיהו נא ו ) : אל תדמו בעונה :
<h3>{י}</h3>
יְהוָ֞ה יֵחַ֣תּוּ (מריבו) [מְרִיבָ֗יו] (עלו) [עָלָיו֙] בַּשָּׁמַ֣יִם יַרְעֵ֔ם יְהוָ֖ה יָדִ֣ין אַפְסֵי־אָ֑רֶץ וְיִתֶּן־עֹ֣ז לְמַלְכּ֔וֹ וְיָרֵ֖ם קֶ֥רֶן מְשִׁיחֽוֹ׃
<b style="color: gray;">רש"י</b> עלו בשמים ירעם . עלו כתיב , אפילו עלו בשמים , מרעים עליהם ומורידם : ידין אפסי ארץ . שופטן ומייסרן , יושטיציי''א בלע''ז :
<b style="color: gray;">מצודת דוד</b> ה' יחתו מריביו . כחתימה לסדר שבחי המקום , חזרה להתפלל על שמואל בנה ואמרה , אתה ה' נא יחתו וישברו מריביו של בני ואנשי מלחמתו , כי ראתה ברוח הקדש שפלשתים ילחמו בו , והתפללה שהמה יחתו : עליו בשמים ירעם . בעבור בני , ירעם האל יתברך בשמים על פלשתים . ונתקיימה תפלתה כמו שכתבו ( לקמן ז י ) : וירעם ה' בקול גדול וגו' על פלשתים : ה' ידין אפסי ארץ . רוצה לומר : אתה ה' , נא ידין בני אפסי ארץ , להיות שופט בישראל , ויסבב במקומות עריהם לשפטם . וכן נתקיים כמו שכתוב ( שם שם טז ) : והלך וגו' וסבב וגו' ושפט את ישראל : ויתן עוז למלכו . ה' יתן עוז וגבורה להמלך אשר בני ימליך אותו , והוא שאול : וירם קרן משיחו . על דוד אמרה , כי שמואל בנה רק משחו למלך , אבל לא המליכו בחייו , כי שמואל מת ועודנו לא מלך עד לאחר זמן , והתפללה עליו חנה שירום קרן ממשלתו :
<b style="color: gray;">מצודת ציון</b> יחתו . ישברו : ירעם . מלשון רעם ורעש : אפסי . קצות , כי בקצות הארץ היא אפס וכלה : קרן . המלה ההיא הונחה על התגברות , כי בעלי חיים בעלי הקרן , יתחזקו בהם :
<b style="color: gray;">רלב"ג</b> והנה עתה התפללה חנה בעבור בנה ואמרה דרך תפלה ה' יחתו מריבי שמואל והם הפלשתים שבאו להלחם עמו ועם ישראל בעבורו , ירעם הש''י בשמים וכן היה במלחמה ראשונה שנלחם שמואל בפלשתים שנאמר וירעם ה' בקול גדול ביום ההוא על הפלשתים ויהמם . ה' ידין אפסי ארץ . כי הוא הולך ממקום למקום לשפוט ישראל , ויתן הש''י עוז למלוכה אשר ימליכהו שמואל וימלוך בחייו והוא שאול באופן שינצח אויבי ישראל , וירים הש''י קרן משיחו אשר ימשחהו שמואל ולא ימלוך בחייו והוא דוד אשד רמה קרנו מאד לנצח כל אויביו ונתנה לו המלוכה ולזרעו אחריו :
<b style="color: gray;">מלבי"ם פירוש המילות</b> ה', עד עתה סדרה דברי שבח ותהלה בעניני השגחת ה', ובפסוק זה התפללה על הילד, וכמ''ש הרלב''ג שראתה ברוח קדשה כל אשר יעבור עליו והתפללה חמשה דברים, {{{א}}} אתה ה'! מבקשת אני יחתו מריביו של שמואל, שהם הפלשתים, {{{ב}}} עליו רצה לומר בעבורו בשמים ירעם, בעת נלחם בפלשתים, וכמ''ש (לקמן ז') וירעם ה' בקול גדול על פלשתים, {{{ג}}} ה'! מבקשת אני, ששמואל ידין אפסי ארץ שיהיה שופט בכל ארץ ישראל, וכמ''ש ושפט את ישראל וסבב בית אל וכו'. {{{ד}}} ויתן עז למלכו, עת ימליך את שאול על ישראל יתן ה' עז להמלך להושיע את ישראל, {{{ה}}} וירם קרן משיחו עת ימשח אחר כך את דוד בשמן המשחה ירים ה' קרנו, כמ''ש שם אצמיח קרן לדוד, הנה כללה בתפלתה רוב הדברים אשר קרו לשמואל, כמו שנתקיים באמת :
<h3>{יא}</h3>
וַיֵּ֧לֶךְ אֶלְקָנָ֛ה הָרָמָ֖תָה עַל־בֵּית֑וֹ וְהַנַּ֗עַר הָיָ֤ה מְשָׁרֵת֙ אֶת־יְהוָ֔ה אֶת־פְּנֵ֖י עֵלִ֥י הַכֹּהֵֽן׃
<b style="color: gray;">רש"י</b> היה משרת את ה' את פני עלי . מכאן למשמש פני תלמידי חכמים , כמשמש פני השכינה :
<b style="color: gray;">מצודת דוד</b> את פני . רוצה לומר : לפניו , כי היה מלמדו איך ישרת את ה' :
<b style="color: gray;">מצודת ציון</b> על ביתו . אל ביתו :
<b style="color: gray;">רלב"ג</b> עוד ספר שכבר הלך אלקנה זה הרמתה בעבור ביתו ולולי זה היה נשאר שם בעבור הנער שנשאר שם לשרת את ה' והניחו שם את פני עלי הכהן כדי שילמדנו ויישירנו לעבודת הש''י , או יהיה על ביתו כמו אל ביתו כמו ישעה האדם על עושהו שהוא כמו אל עושהו :
<b style="color: gray;">מלבי"ם פירוש המילות</b> וילך אלקנה אז הלך אלקנה משם, אביו ואמו עזבוהו לה', ותחת שהאב יורה ויחנך את בנו היה הנער משרת את ה', ופי' שהוא את פני עלי הכהן, כי עלי נכנס תחת אביו לחנכו וללמדו והוא עומד לפניו לשרתו וללמוד ממנו דרכי התורה והיראה, ובזה היה משרת את פני ה' ומסוגל להתהלך לפני האלהים :
<h3>{יב}</h3>
וּבְנֵ֥י עֵלִ֖י בְּנֵ֣י בְלִיָּ֑עַל לֹ֥א יָדְע֖וּ אֶת־יְהוָֽה׃
<b style="color: gray;">מצודת דוד</b> לא ידעו את ה' . ולחוסר הידיעה הרשיעו לעשות :
<b style="color: gray;">רלב"ג</b> והנה בני עלי היו רשעים ובלתי יודעים הש''י ולזאת הסבה היו רודפים אחרי הזוללות והיו מפני זה לוקחים מישראל יותר מכדי חקם מבשר השלמים שהוא חזה ושוק ועשו להם הכהנים חק ומשפט שהיו לוקחים מהבשר שבשלו ישראל מן השלמים כל אשר יעלה המזלג מהכלים שהיו מבשלים בו הבשר וזה היה חמס ובזיון לקרבנות שהם היו לוקחים אותה על צד רדיפת התאוות ולא נתנו להם המתנות שנתן להם הש''י אם לא לתכלית שיחזקו בתורת ה' מצד שלא יצטרך להם לטרוח במזונם , ועשו רעה גדולה יותר מזאת שקודם שקרבו מתירי השלמים לכהנים ולישראל והם החלבים עם מה שנמשך להם היו חוטפים להם בחזקה מבשר הזבח לאכל בצלי תחת הבשר המבושל ששמו להם לחק לקחת מזבחי ישראל יותר על מה שהיה ראוי להם והנה שמו שלחנם קודם לשולחן גבוה כאילו היתה לשוא העבודה לה' והיה עקר הכוונה למלאת בטנם ובזה האופן נאצו בני עלי את מנחת ה' :
<b style="color: gray;">מלבי"ם פירוש המילות</b> ובני מעתה מתחיל לספר כי בני עלי הגם שהיו בניו לא למדו דרכיו ולא השכילו לדעת את ה' רק היו בני בליעל פורקי עול שמים מעליהם כמו שיבאר :
<h3>{יג}</h3>
וּמִשְׁפַּ֥ט הַכֹּהֲנִ֖ים אֶת־הָעָ֑ם כָּל־אִ֞ישׁ זֹבֵ֣חַ זֶ֗בַח וּבָ֨א נַ֤עַר הַכֹּהֵן֙ כְּבַשֵּׁ֣ל הַבָּשָׂ֔ר וְהַמַּזְלֵ֛ג שְׁלֹ֥שׁ־הַשִּׁנַּ֖יִם בְּיָדֽוֹ׃
<b style="color: gray;">רש"י</b> ומשפט הכהנים . הם קבעו להם חק זה , ולהם לא היה לנחלה כי אם חזה ושוק של שלמים :
<b style="color: gray;">מצודת דוד</b> ומשפט הכהנים . בני עלי עשו לעצמם מנהג קבוע עם העם הזובחים : כל איש . כאשר היה מי זובח שלמים , בא אליו משרת הכהן ובידו מזלג בעל שלש השינים , בכדי שירבה ליקח בו :
<b style="color: gray;">מצודת ציון</b> ומשפט . ומנהג , כמו ( לקמן כז יא ) : וכה משפטו : את העם . עם העם : והמזלג . שם כלי בעלת שינים , עשוי לתחוב בו בשר ולהוציא מהקדרה , וכן ( שמות לח ג ) : את המזלגות . ( יד ) כיור דוד קלחת פרור . הם כלי בשול , כיורה וקדרה וכדומה :
<b style="color: gray;">מלבי"ם פירוש המילות</b> (יג-טז) השאלות: מ''ש והכה בכיור או בדוד או בקלחת או בפרור הם דברי מותר מה נ''מ באיזה כלי הכה, שעקר הוא שהכה ביורה שבשלו בו הבשר, ומ''ש תנה בשר לצלות מדוע לא לקחו גם זה בעצמם כמו שלקחו הבשר המבושל, והוא השיב קטר יקטירון וכו' וקח לך, שמורה שתחלה הקפידו שיתן להם : ומשפט חושב חטאתם שחטאו בענין זבחי ה' בין נגד העם בין נגד ה'. תחלה חושב החמס נגד העם, {{{א}}} ומשפט הכהנים את העם, הם יסדו להם משפט וחק הבלתי מגיע להם כי לא זכתה אותם התורה רק במתנות כהונה לבד, נמצא היה זה עול מצד התחלת החק שלא היה משפט ה' רק משפט הכהנים אשר חקקו חקקי און, {{{ב}}} מצד עצם החק שהיה חמס גדול כי כל איש זבח זבח ובא נער הכהן וכו' והמזלג שלש השנים בידו שבשלש השנים לקח תמיד שלש חתיכות שזה כמות רב אשר יקפידו עליו ולא ניתן למחילה, {{{ג}}} היה בזה זדון במה שלקחוהו על ידי נער הכהן, שבא בדרך אלמות על ידי העבדים המתפרצים ודרך בזיון, כי ראוי שהכהן ילך בעצמו לזכות משולחן גבוה אשי ה' ונחלתו לא על ידי משרתיו :
<h3>{יד}</h3>
וְהִכָּ֨ה בַכִּיּ֜וֹר א֣וֹ בַדּ֗וּד א֤וֹ בַקַּלַּ֙חַת֙ א֣וֹ בַפָּר֔וּר כֹּ֚ל אֲשֶׁ֣ר יַעֲלֶ֣ה הַמַּזְלֵ֔ג יִקַּ֥ח הַכֹּהֵ֖ן בּ֑וֹ כָּ֚כָה יַעֲשׂ֣וּ לְכָל־יִשְׂרָאֵ֔ל הַבָּאִ֥ים שָׁ֖ם בְּשִׁלֹֽה׃
<b style="color: gray;">רש"י</b> בדוד . סיר : בקלחת . יורה : בפרור . מחבת :
<b style="color: gray;">מצודת דוד</b> והכה . בהמזלג ההוא הכה בכח בכיור וכו' , בכדי לתחבו בבשר , וכל אשר יעלה המזלג מן הבשר , היה לוקח לעצמו : בו . עם המזלג : הבאים . לזבוח :
<b style="color: gray;">מלבי"ם פירוש המילות</b> {{{ד}}} היה עול במה שלא השקיפו לשער היושר והראוי שראוי לקחת המנה לפי ערך הזבח והזובח והם השוו מדתם ולא חלקו לא בין הזבחים, שהכה בכיור או בדוד וכו' כי הכלי שבו נתבשל הזבח היה לפי הזבח ששור הגדול היו מבשלים בכיור גדול, והקטן היו מבשלים בדוד, וגדי הקטן היו מבשלים בפרור, ואין מן הראוי שיקחו מן הפרור שבו מתבשל הגדי חלק גדול כמו מן הכיור אשר שם השור הגדול, והם השוו מדתם בין בכיור ובין בדוד ובין בפרור לקחו ג' חתיכות גדולות העולות על שלשה שיני המזלג, ובל תאמר כי בפרור הקטן לא הורידו את המזלג עד אחריתו ועלו עליו חתיכות קטנות, על זה אמר והכה שתמיד היה מכה בכח בענין שעלו עליו חתיכות גדולות, ולא הקפידו בין נתחים קטנים לגדולים רק כל אשר יעלה המזלג יקח הכהן בו, (ומלת בו על המזלג), {{{ה}}} וכן לא חלקו בין הזובחים שראוי שמן העני לא יקחו כמות רב כמו מן העשיר, וכן מי שבני ביתו מרובים יפחתו לקחת, והם לא חלקו רק ככה יעשו לכל ישראל הבאים שם בשוה, והרי זה חמס גדול במדה כוללת וגדושה ומלאה :
<h3>{טו}</h3>
גַּם֮ בְּטֶרֶם֮ יַקְטִר֣וּן אֶת־הַחֵלֶב֒ וּבָ֣א ׀ נַ֣עַר הַכֹּהֵ֗ן וְאָמַר֙ לָאִ֣ישׁ הַזֹּבֵ֔חַ תְּנָ֣ה בָשָׂ֔ר לִצְל֖וֹת לַכֹּהֵ֑ן וְלֹֽא־יִקַּ֧ח מִמְּךָ֛ בָּשָׂ֥ר מְבֻשָּׁ֖ל כִּ֥י אִם־חָֽי׃
<b style="color: gray;">מצודת דוד</b> גם בטרם . גם לפעמים בא קודם הקטרת האימורין , בעוד שלא בשלו את הבשר , ושאל בשר חי חלופי המבושל :
<b style="color: gray;">מצודת ציון</b> חי . דבר שלא נתבשל קרוי חי :
<b style="color: gray;">מלבי"ם פירוש המילות</b> {{{ו}}} גם מה שמעל בקדשי שמים כי גם בטרם יקטרון את החלב ובא נער הכהן ואמר כו' תנה בשר לצלות לכהן, כי הבשר שלקחו אחר קיטור החלב היה בשר מבושל, והוא רצה לפעמים לקחת בשר חי כדי לצלותו ועל זה לא היה לו חק כי משפט הכהנים מאת העם היה לקחת בהמזלג מן הכיור והדוד לא נתחים חיים, ולכן אמר תנה בשר רצה לומר תנה אתה בעצמך כי בזה תרויח בשתים, {{{א}}} שתתן כפי שתרצה שזה יהיה פחות ממה שיעלה המזלג, {{{ב}}} ולא יקח ממך בשר מבשל כי אם חי, וטוב לך לתת בשר חי ממבושל שתצטרך לטרוח בטרחת בשולו ולתת בו מלח ותבלין :
<h3>{טז}</h3>
וַיֹּ֨אמֶר אֵלָ֜יו הָאִ֗ישׁ קַטֵּ֨ר יַקְטִיר֤וּן כַּיּוֹם֙ הַחֵ֔לֶב וְקַ֨ח־לְךָ֔ כַּאֲשֶׁ֥ר תְּאַוֶּ֖ה נַפְשֶׁ֑ךָ וְאָמַ֥ר ׀ (לו) [לֹא֙] כִּ֚י עַתָּ֣ה תִתֵּ֔ן וְאִם־לֹ֖א לָקַ֥חְתִּי בְחָזְקָֽה׃
<b style="color: gray;">מצודת דוד</b> קטר יקטירון . יקטירו את החלב בתחלה כמו בכל עת , ואחרי זה תקח לך כאשר תרצה , או חי או מבושל : כי עתה . תן לי מיד , ואם היא קודם הקטרה :
<b style="color: gray;">מצודת ציון</b> כיום . רצה לומר , כעת , וכן ( במדבר ד וז ) : ביום הכותי : בחזקה . בכח ובעל כרחך :
<b style="color: gray;">מלבי"ם פירוש המילות</b> ויאמר והאיש אמר אליו שאינו רוצה בהרוחה זו אחר שעדיין לא הקטירו החלב אין ראוי להקדים חלק אדם לחלק גבוה, בשגם למה תמהר הלא קטר יקטרון כיום החלב הלא היום יקטירוהו ולא ילינוהו למחר ויהיה לך בשר היום לצלות וקח לך כאשר תאוה נפשך תוכל לקחת מבושל או חי וגם שתקח אתה חלקים כפי רצונך. ואמר השיב שאינו רוצה להמתין רק כי עתה תתן, ואם לא תתן ברצון לקחתי בחזקה גם בלא חק ומשפט, ובזה הראה כי מוכנים הם לעשוק ולחמוס כאות נפשם :
<h3>{יז}</h3>
וַתְּהִ֨י חַטַּ֧את הַנְּעָרִ֛ים גְּדוֹלָ֥ה מְאֹ֖ד אֶת־פְּנֵ֣י יְהוָ֑ה כִּ֤י נִֽאֲצוּ֙ הָֽאֲנָשִׁ֔ים אֵ֖ת מִנְחַ֥ת יְהוָֽה׃
<b style="color: gray;">רש"י</b> כי נאצו . לשון בזיון :
<b style="color: gray;">מצודת דוד</b> הנערים . משרתי הכהן : כי נאצו . כי בני עלי בזו מנחת ה' , ומהם למדו הנערים לחטוא עוד יותר בדבר בזיון הקדשים :
<b style="color: gray;">מצודת ציון</b> נאצו . הוא ענין כעס , כמו ( נחמיה ט יח ) : נאצות גדולות , והושאל אל הבזיון , כי המבזה למי , הוא מכעיסו : מנחת . המלה ההיא כולל כל הקרבנות שהמה למנחה ולדורון :
<b style="color: gray;">מלבי"ם פירוש המילות</b> השאלות: היה לו לומר כי נאצו את מנחת ה', רצה לומר הנערים שזכר ולמה אמר האנשים : ותהי חטאת הנערים, רצה לומר הגם שהיה בזה רק חטאת שוגג (שזה ההבדל בין חטא ובין עון) כי באמת היה מותר להם לקחת הבשר לצלותו לפני הקטרת החלבים, שאין איסור רק באכילה, והחטא היה רק בהלקיחה כי אין להם זכות רק אחר מתנת האשים וקודם להקטרה אין להם שום זכות כמ''ש חלקם נתתי להם מאשי ודרשו חכמינו זכרונם לברכה בתורת כהנים אין להם אלא לאחר מתנת האשים, וזאת שנית שהיה חטאת הנערים לא חטאת הכהנים כי הנערים שהם משרתיהם עשו זה מדעת עצמם, בכ''ז היתה גדולה מאד את פני ה', כי על ידי זה נאצו האנשים את מנחת ה' שבזו העם על ידי זה את הקדשים והיה כבודם קל בעיניהם :
<h3>{יח}</h3>
וּשְׁמוּאֵ֕ל מְשָׁרֵ֖ת אֶת־פְּנֵ֣י יְהוָ֑ה נַ֕עַר חָג֖וּר אֵפ֥וֹד בָּֽד׃
<b style="color: gray;">רש"י</b> נער חגור אפוד בד . ( תרגום : ) כרדוט דבוץ , והוא לשון מעיל , שהרי תרגם יונתן , ( שמואל-ב יג יח ) : 'מעילי' , דכי כן תלבשנה בנות המלך הבתולות מעילים , ( שמואל-ב יג יח ) : כרדוטין :
<b style="color: gray;">מצודת דוד</b> ושמואל משרת וכו' . ולא למד ממעשיהם : את פני ה' . ולמעלה אמר את פני עלי , להגיד שלאחר שגדל , לא הוצרך עוד לעלי להורותו : נער . רוצה לומר עם שהיה עדיין נער , היה חגור אפוד בד , כדרך החשובים עובדי ה' :
<b style="color: gray;">מצודת ציון</b> אפוד . מלבוש , דומה קצת לאפוד של כהן גדול , ויחגרו בו עובדי ה' להשתנות משאר בני אדם , וכן נאמר בדוד כשהלך לפני הארון ( שמואל ב ו יד ) : ודוד חגור אפוד בד : בד . פשתן :
<b style="color: gray;">רלב"ג</b> והנה היה שמואל משרת את ה' והנה מקטנותו היה חגור אפוד בד לשמו שהוא נבדל לעבודת הש''י כמו הענין בכהני נוב עיר הכהנים שהיו שם שמנים וחמשה איש נושאי אפוד בד :
<b style="color: gray;">מלבי"ם פירוש המילות</b> השאלות: למה הפסיק פה לספר ענין שמואל שלא במקומו, שזה היה ראוי לכתוב אחר תפלת חנה? : ושמואל נגד מ''ש שבני עלי היו בני בליעל ובזו קדשי ה', הגם שהיו בני עלי והיו כהנים, והיו גדולים בשנים, לעומת זה אמר ששמואל הגם שלא היה בן הכהן הגדול ולא כהן, בכ''ז היה משרת את פני ה' (ופה לא אמר את פני עלי כמ''ש למעלה (פי''א) כי כבר התחיל להכיר באלהות בעצמו) והגם שהיה נער רך בשנים בכ''ז היה חגור אפוד בד אשר לבשוהו משרתי ה' בעת עבודת הקדש, כי לפני ה' היה מתהלך בקדש :
<h3>{יט}</h3>
וּמְעִ֤יל קָטֹן֙ תַּעֲשֶׂה־לּ֣וֹ אִמּ֔וֹ וְהַעַלְתָ֥ה ל֖וֹ מִיָּמִ֣ים ׀ יָמִ֑ימָה בַּֽעֲלוֹתָהּ֙ אֶת־אִישָׁ֔הּ לִזְבֹּ֖חַ אֶת־זֶ֥בַח הַיָּמִֽים׃
<b style="color: gray;">רש"י</b> ומעיל קטן תעשה לו אמו . משנה לשנה :
<b style="color: gray;">מצודת דוד</b> מימים ימימה . בכל שנה ושנה העלתה לו מעיל חדש , לפי צורך גופו שגדל בכל שנה ושנה : זבח הימים . מה שרגיל לזבוח בכל שנה :
<b style="color: gray;">מצודת ציון</b> ומעיל . מלבוש דומה קצת למעיל של כהן גדול :
<b style="color: gray;">רלב"ג</b> והיתה עושה לו אמו מעיל קטן שנה בשנה ועליו היה חגור אפוד בד , ושנה בשנה היה מברך עלי את אלקנה ואת אשתו שישים לו זרע מן האשה תחת השאלה אשר שאל לה' כל אחד מהם והלכו אחר זה למקום אלקנה וידמה שזאת הברכה היתה שנה בשנה מפני ראות עלי טוב תכונת הנער והיותו גדל וטוב גם עם אלהים וגם עם אנשים כמו שזכר אחר זה :
<b style="color: gray;">מלבי"ם פירוש המילות</b> ומעיל ובכל שנה הביאה לו אמו מעיל שהיה עוטה על בגדיו כדרך הנזירים ועובדי ה' בקדושה :
<h3>{כ}</h3>
וּבֵרַ֨ךְ עֵלִ֜י אֶת־אֶלְקָנָ֣ה וְאֶת־אִשְׁתּ֗וֹ וְאָמַר֙ יָשֵׂם֩ יְהוָ֨ה לְךָ֥ זֶ֙רַע֙ מִן־הָאִשָּׁ֣ה הַזֹּ֔את תַּ֚חַת הַשְּׁאֵלָ֔ה אֲשֶׁ֥ר שָׁאַ֖ל לַֽיהוָ֑ה וְהָלְכ֖וּ לִמְקֹמֽוֹ׃
<b style="color: gray;">רש"י</b> וברך עלי . לשון הוה הוא , מברכו היה בכל שנה : תחת השאלה אשר שאל . לו בן , ואמר לו ישים ה' לך זרע וגו' , יהי רצון שכל בנים שיהו לך , יהו מן הצדקת הזו , והרי זה מקרא מסורס :
<b style="color: gray;">מצודת דוד</b> וברך עלי . בראותו את שמואל הולך וגדל בעבודת ה' , ברך את אלקנה אביו ואת אשתו , שישים ה' לו עוד זרע ממנה , ויהיה כשמואל : תחת . בעבור זכות השאלה אשר כל אחד מכם שאלו לה' , כמו שכתוב למעלה ( א כח ) : הוא שאול לה' , בשכר זה יהיה לכם עוד זרע : והלכו למקומו . מיד אחר ברכת עלי , ולא שהו שם עוד , שלא לבטל מפריה ורביה , כי אכסניא אסור בתשמיש המטה , ובטוחים היו בברכת עלי שיהיה להם עוד זרע :
<b style="color: gray;">מלבי"ם פירוש המילות</b> וברך ועל ידי זה ברך עלי אותם, אחר שראה כי שמואל מוכן לרוח ה' ואמר להם הגם שבן הזה אינו מיוחד לביתם רק לה', יתן ה' לך זרע אחר מיוחד לביתך, וכן נתקיים ברכת עלי :
<h3>{כא}</h3>
כִּֽי־פָקַ֤ד יְהוָה֙ אֶת־חַנָּ֔ה וַתַּ֛הַר וַתֵּ֥לֶד שְׁלֹשָֽׁה־בָנִ֖ים וּשְׁתֵּ֣י בָנ֑וֹת וַיִּגְדַּ֛ל הַנַּ֥עַר שְׁמוּאֵ֖ל עִם־יְהוָֽה׃
<b style="color: gray;">מצודת דוד</b> כי פקד ה' . רוצה לומר : וכאשר ברך כן היה , כי פקד ה' וכו' : ויגדל הנער שמואל . רוצה לומר : אולם לבד שמואל היה הלוך וגדל עם ה' ובביתו , ולא כן אחיו , כי גדלו עם אביהם ולא הגיעו למעלת שמואל :
<b style="color: gray;">מצודת ציון</b> פקד . ענין זכרון והשגחה :
<b style="color: gray;">מלבי"ם פירוש המילות</b> כי פקד ה' וכו'. ויגדל ובזה היה שמואל דומה כאילו אינו בן אלקנה כלל, רק ויגדל עם ה', היה שתול בבית ה' ושם צמח ויגדל בשנים ובחכמה :
<h3>{כב}</h3>
וְעֵלִ֖י זָקֵ֣ן מְאֹ֑ד וְשָׁמַ֗ע אֵת֩ כָּל־אֲשֶׁ֨ר יַעֲשׂ֤וּן בָּנָיו֙ לְכָל־יִשְׂרָאֵ֔ל וְאֵ֤ת אֲשֶֽׁר־יִשְׁכְּבוּן֙ אֶת־הַנָּשִׁ֔ים הַצֹּ֣בְא֔וֹת פֶּ֖תַח אֹ֥הֶל מוֹעֵֽד׃
<b style="color: gray;">רש"י</b> אשר ישכבן . כמשמעו . ורבותינו אמרו ( יומא ט ב ) : מתוך ששהו את קניהן , והם היו ממתינות עד שתראן קניהן קריבין , מעלה עליהם כאלו שכבום :
<b style="color: gray;">מצודת דוד</b> ועלי זקן מאד . אמר זה , להצדיק מעט את עלי על מה שלא היה מייסר את בניו , כי בעבור שהזקין ותש כחו , לא היה יכול לייסרם מעתה : לכל ישראל . לקחת מבשר הזבח בחזקה : ואת אשר ישכבון וכו' . רוצה לומר היו מתעצלים בהקרבת קני היולדות והזבות הבאות בצבא רב אל אהל מועד , והיו ממתינות על הקרבתן , ולא חזרו לשמש את ביתם , ושכבו במקום בואן , אם כן הם היו משכיבין אותן במקום בואן , ולחטא יחשב להם , על שבטלו בעליהן מפריה ורביה :
<b style="color: gray;">מצודת ציון</b> ישכבן . רצה לומר משכיבין : הצובאות . מלשון צבא , ורצה לומר , הרבה כאחת :
<b style="color: gray;">רלב"ג</b> עוד ספר כי עלי היה זקן ושמע החמס שהיו עושין בניו לכל ישראל מענין לקחתם מהם הבשר המבושל או החי באופן הקודם , ושמע גם כן את אשר ישכבון הנשים הצובאות פתח אהל מועד , וראוי שתדע שאין הכונה בזה הענין המשגל שאם היה הענין כן היה ראוי שיגנה הנביא שבא לעלי בני עלי על זה החטא העצום ולא מצאנו שגנה אותם רק על החטא שזכר תחלה ולזה יהיה הרצון בזה כי הנשים הצובאות פתח אהל מועד מצד הבאתם קניהן והם הזבות והיולדות הם היו מתעצלין בהקרבת קרבניהן באופן שהיו שוכבין וקניהן לא קרבו ובזה האופן היו שוכבין את הנשים שלא הקריבו קרבנותיהן בדרך שיכלו ללכת לבתיהן וזהו פירוש נאות מאד לפי הלשון ולפי הענין וכדרך זאת הבינו רז''ל זה הפסוק ר''ל שלא שכבו עמהן אבל היו שוהין קניהן :
<b style="color: gray;">מלבי"ם פירוש המילות</b> השאלות: הלא בזכרו תחלה חטא בני עלי לא זכר כלל חטא זה ששכבו את הנשים, רק כי נאצו את מנחת ה', וכן בתוכחת איש אלהים אל עלי לקמן לא זכר מזה דבר : ועלי ספר שעלי כבר זקן ושמע את אשר יעשון בניו לכל ישראל, שהוא החמס שעשו לקחת בשר בזרוע שזה היו עושים לכל ישראל (כנ''ל י''ד) וגם שמע את אשר ישכבון חכמינו זכרונם לברכה נחלקו בזה, י''א שחטאו כפשוטו, וי''א שלא חטאו, ולדעתו נראה שפעל ישכבון מוסב על ישראל, רצה לומר שישראל שכבו בפתח אהל מועד עם הנשים הצובאות, שמתוך שבזו קדשי שמים וגם השהו את קני הנשים מהקריבם, והיו צובאות, רצה לומר מתאספות צבא רב בפתח אהל מועד שלשם הביאו קניהם, ולא היה להם מלון ושכבו אנשים ונשים לפני חצר המשכן ביחד ועל ידי כן הגיעו לפעמים לדבר עבירה, בפרט כי הכהנים לא השגיחו על העם לקדשם ולשמרם כראוי :
<h3>{כג}</h3>
וַיֹּ֣אמֶר לָהֶ֔ם לָ֥מָּה תַעֲשׂ֖וּן כַּדְּבָרִ֣ים הָאֵ֑לֶּה אֲשֶׁ֨ר אָנֹכִ֤י שֹׁמֵ֙עַ֙ אֶת־דִּבְרֵיכֶ֣ם רָעִ֔ים מֵאֵ֖ת כָּל־הָעָ֥ם אֵֽלֶּה׃
<b style="color: gray;">מצודת דוד</b> את דבריכם . מה שמדברים עליכם דברים רעים : מאת כל העם . מוסב למעלה , לומר : אשר אנכי שומע מאת כל העם אלה , והם הבאים לזבוח :
<b style="color: gray;">רלב"ג</b> ואמר להם על זה עלי כי לא טובה השמועה והקול שהיו מעבירין עליהם עם ה' כי הם היו חוטאים בזה לה' ובועטים בקרבנותיו באופן שזכרנו :
<b style="color: gray;">מלבי"ם פירוש המילות</b> (כג-כה) השאלות: תחלה אמר אל תעשון שמורה שהאמין כי עשו כן בפועל, ואחר כך אמר כי לא טובה השמועה שמורה שלא האמין רק מוכיחם על שם רע שיצא עליהם, ומ''ש אם לה' יחטא איש מי יתפלל, ואם כמפרשים מלשון פלילה ומשפט מדוע לא ישפט ה' על חטא שחטאו נגדו, ואם מענין תפלה אין לו הבנה כלל : ויאמר להם הוכיחם משני צדדים, בצד הא' תפס שהקול אמת ושעשו כזאת, ועל זה אמר למה תעשון כדברים האלה, (ותפס בזה מלת כדברים עם כ''ף הדמיון כאומר אף אם לא הרעותם לעשות ככל ספור ההמון, בהכרח עשיתם כדברים האלה רצה לומר דברים דומים לאלה עד שמזה הגיע להגדיל אשמתכם לגדולתכם). אשר אנכי כוונתו ולא תוכלו להכחיש שהכל שקר כי הלא אנכי שומע את דבריכם רעים מאת כל העם אלה, ואם היה זה עלילת שקר אי אפשר שיסכימו כל העם בהגדתם ושלא ימצא ביניהם מי שילמד עליכם זכות :
<h3>{כד}</h3>
אַ֖ל בָּנָ֑י כִּ֠י לֽוֹא־טוֹבָ֤ה הַשְּׁמֻעָה֙ אֲשֶׁ֣ר אָנֹכִ֣י שֹׁמֵ֔עַ מַעֲבִרִ֖ים עַם־יְהוָֽה׃
<b style="color: gray;">רש"י</b> אשר אנכי שומע מעבירים עם ה' . שמועה שעם ה' מעבירים עליכם , לשון ויעבירו ( שמות לו ו ) : קול במחנה , מוציאים עליכם קול שמועה לא טובה :
<b style="color: gray;">מצודת דוד</b> אל בני . אל תעשו מעתה כדברים האלה : כי לא טובה וכו' . השמועה שאני שומע מה שעם ה' מוציאים עליכם קול , הנה לא טובה היא , ולחטא יחשב , ולזה מנעו עצמכם מלעשותם עוד :
<b style="color: gray;">מצודת ציון</b> מעבירים . ענין הוצאות קול , כמו ( שמות לו ו ) : ויעבירו קול במחנה . ( כה ) ופללו , יתפלל . ענין משפט , כמו ( שם כא כב ) : ונתן בפלילים :
<b style="color: gray;">מלבי"ם פירוש המילות</b> אל ומצד האחר גם אם הקול שקר הוכיחם על לא טובה השמועה, ורצה לומר גם אם הדבר שקר אל בני לא נאה זאת לכם אחר שאתם בני הלא על כל פנים לא טובה השמועה, כי יש בזה חילול השם, אם מצד עצם השמועה, אם מצד המגיד כי זאת מעבירים ומגידים עם ה' :
<h3>{כה}</h3>
אִם־יֶחֱטָ֨א אִ֤ישׁ לְאִישׁ֙ וּפִֽלְל֣וֹ אֱלֹהִ֔ים וְאִ֤ם לַֽיהוָה֙ יֶֽחֱטָא־אִ֔ישׁ מִ֖י יִתְפַּלֶּל־ל֑וֹ וְלֹ֤א יִשְׁמְעוּ֙ לְק֣וֹל אֲבִיהֶ֔ם כִּֽי־חָפֵ֥ץ יְהוָ֖ה לַהֲמִיתָֽם׃
<b style="color: gray;">רש"י</b> ופללו . לשון משפט , כמו ( שם כא כב ) : ונתן בפלילים : אלהים . דיין : כי חפץ ה' להמיתם . שכבר נחתם גזר דין , אבל קודם שנחתם גזר דין , נאמר ( יחזקאל יח לב ) : כי לא אחפוץ במות המת :
<b style="color: gray;">מצודת דוד</b> אם יחטא וכו' . ורוצה לומר : ומה כשהאדם חוטא לחבירו , שקובל הוא לפני השופט ועושה משפט , ולא היה אם כן נספה בלא משפט , ועם כל זאת שופטו גם אלהים , אם הטעה את השופט ויצא המשפט מעוקל : ואם לה' . רוצה לומר : ומכל שכן כשהאדם חוטא לה' , וכי מי הוא אשר ישפוט את החוטא , הלא בודאי הוא בעצמו שופט משפטו , ואיך לא תיראו מפניו אם הוא הבעל דין והדיין : כי חפץ ה' להמיתם . על כי הרבו לפשוע , ולזה חיזק לבבם :
<b style="color: gray;">רלב"ג</b> אם יחטא איש לאיש ופללו אלהים . ר''ל ישפטהו הדיין ובזה הדרך יתקן את אשר עותו כי הדיין אינו לובש קנאה על זה החטא כי לא לו חטא ויראה זכותו לפי מה שאפשר , ואולם אם לה' יחטא איש הנה אין בזה תקון כי אין שם שופט על זה זולת הש''י והוא יענשהו כי לו חטא וילביש קנאה על זה דרך משל כאמרו כי אנכי ה' אלהיך אל קנא והיה בחטא זה ע''א שהיה החטא לש''י , והנה לא היו שומעים בקול אביהם לקבל תוכחת כי הש''י היה חפץ להמיתם על אלו החטאים כדי שירחקו מהם הבאים אחריהם ולא יפסידו כוונת התורה בענין הקרבנות כמו שהמית נדב ואביהוא לזאת הסבה כמו שבארנו לדברי התורה , או היה זה הענין מהעדר קבולם התוכחה מיוחס לשם ית' במקרה להיותו סבת כל הדברים כאמרו ותהי אשה לבן אדוניך כאשר דבר ה' , או יהיה הרצון בזה כי היה לבני עלי חטא אחר היה ראוי שימית הש''י עליו אף על פי שישובו מזה החטא שהוכיחם עליו עלי וזה כי הם לא ידעו את ה' הפך מה שכוון בענין העבודה והנה אף על פי שישובו מזה החטא שהוכיחם עליו עלי היה המות ראוי להם כי הם לא הרגישו בענין הקרבנות מה שבהם לעבודת הש''י ולא חשבו בהם תכלית אחר זולת השמנת גופם וכבר דקדקה התורה שתהיה הכונה בהם לה' ולזה הרחיקה שתויי יין מן ההקרבה שאי איפשר שתהיה כוונתם שלימה כ''ש שאשר לא ידעו את ה' ירוחקו מן ההקרבה ולזה היה רצון השם יתברך שימותו בני עלי כדי שידקדקו הבאים אחריהם בכונת הקרבנות וידעו שאין הכוונה בהם השמנת גופם כמו שחשבו אלו :
<b style="color: gray;">מלבי"ם פירוש המילות</b> אם מוסב על מעבירים עם ה', ורצה לומר העם מעבירים את השמועה ומוסיפים בה תלונות ובוטים כמדקרות חרב ואומרים, איך יתכן זה אשר אם יחטא איש לאיש ופללו אלהים, רצה לומר הלא עלי ובניו הם אלהים שופטים בארץ ויפללו על כל חטא אשר יחטא איש לרעהו, ועתה אם לה' יחטא איש מעתה מי יפלל וישפוט אותו, אחר שהשופטים עצמם בני עלי הם החוטאים לה' ומי יעשה משפטו ויריב ריבו והלא הכהנים השופטים בארץ רמסו קדש קובעים אלהים, ואמר יתפלל בהתפעל כי הם צריכים לפלל א''ע כי הם החוטאים : ולא ישמעו וכו' כי חפץ ה' להמיתם ואמרו חכמינו זכרונם לברכה שמ''ש כי חפץ ה' להמיתם (הגם שכתב החפץ אחפוץ מות הרשע) הוא אחר גזר דין, ורצה לומר שאחר גזר דין ימנע ממנו דרכי התשובה רצה לומר שלא יסייע לו בהערה אלהית להעיר לבבו ולהטותו אל הטוב, רק יניחו אל בחירתו לגמרי, שאם היה תוכחה זו (שבודאי נכלמו מדברי אביהם) קודם גזר דין היו מוצאים סיוע שמיימית להעיר לבבם אז לשמוע לקול אביהם הצדיק ולשוב מעון, אבל אחר שחפץ ה' להמיתם, כי היה דינם חרוץ (כמו שיבואר מפסוק כ''ז והלאה) לא העיר לבבם ע''ז :
<h3>{כו}</h3>
וְהַנַּ֣עַר שְׁמוּאֵ֔ל הֹלֵ֥ךְ וְגָדֵ֖ל וָט֑וֹב גַּ֚ם עִם־יְהוָ֔ה וְגַ֖ם עִם־אֲנָשִֽׁים׃
<b style="color: gray;">מצודת דוד</b> הולך וגדל . בחכמה וביראת ה' : וגם עם אנשים . שהיתה דעתו מעורבת עם הבריות ומקובל להם , וסמכו כאן , לומר שהיה מקובל גם לבני עלי , ולא חשדוהו שהוא הוא המביא דבתם רעה אל אביהם :
<b style="color: gray;">מלבי"ם פירוש המילות</b> השאלות: הכי אפשר שבשביל שחפץ ה' להמיתם לא שמעו לקול אביהם כאילו ה' בטל בחירתם לבל ישובו בתשובה, וזה סותר ליסודי הדת שהבחירה חפשית תמיד : והנער אחר שהודיע (בפסוק י''ח) שדרכי שמואל היה הפך דרכי בני עלי בעבודת ה', יודיע פה, שכן היה הפך להם במה שהם היו שנואים ושמעם רע בעיני העם ושמואל היה טוב עם ה' ואנשים אהוב מכולם והיה הולך וגדל בזה ממדרגה למדרגה :
<h3>{כז}</h3>
וַיָּבֹ֥א אִישׁ־אֱלֹהִ֖ים אֶל־עֵלִ֑י וַיֹּ֣אמֶר אֵלָ֗יו כֹּ֚ה אָמַ֣ר יְהוָ֔ה הֲנִגְלֹ֤ה נִגְלֵ֙יתִי֙ אֶל־בֵּ֣ית אָבִ֔יךָ בִּֽהְיוֹתָ֥ם בְּמִצְרַ֖יִם לְבֵ֥ית פַּרְעֹֽה׃
<b style="color: gray;">רש"י</b> ויבא איש אלהים . זה אלקנה : הנגלה נגליתי אל בית אביך . מכאן שנתנבא אהרן במצרים , ומה היא הנבואה , הוא שנאמר ( שם כ ז ) : ואומר אליהם איש שקוצי עיניו השליכו ובגלולי מצרים אל תטמאו : הנגלה נגליתי . הידעתם כי הטובה הזאת והגדולה הזאת נתתי לאהרן :
<b style="color: gray;">מצודת דוד</b> איש אלהים . אמרו רבותינו ז''ל ( ספרי וזאת הברכה ) , שהוא אלקנה אבי שמואל : הנגלה נגליתי . רוצה לומר : אם האמת הוא אשר נגלה נגליתי וכו' , רוצה לומר : הלא ידוע הוא לכל : אל בית אביך . זה אהרן , שניבא במצרים ( יחזקאל כ ז ) : ואומר להם : איש שקוצי עיניו וכו' ובגלולי מצרים וכו' ( שמות רבה ג טז ) : לבית פרעה . תרגם יונתן : ומשעבדין לבית פרעה :
<b style="color: gray;">מצודת ציון</b> הנגלה . היא בה''א השאלה :
<b style="color: gray;">רלב"ג</b> ויבא איש האלהים אל עלי . אמרו שהוא אלקנה אולי היה זה מקובל אצלם והנה לא מצאנו לו נבואה במקום אחר ואפשר שנא' כי הוא פנחס כמו הענין בנבואות הנזכרות בס' שופטים וידמה שפסק' נבואות מעלי מצד הזקנה ולזה הוצרך שיבא לו איש האלהים : הנגלה נגליתי . אין הה''א ה''א התימה אבל הוא ה''א האמתית כמו ה''א הלבן מאה שנה כמו שפירשנו שם וכבר נגלה הש''י לאהרן בהיות ישראל במצרים והיה מוכיח ישראל כמו שנזכר בספר יחזקאל ולזה אמר הש''י הנה השפעתי לאהרן שפע הנבואה ולא הספיק זה אבל בחרתי אותו לכהן מכל משפחות ישראל להקריב על המזבח ולהקטיר על המזבח הפנימי ולשאת לפני בגדי כהונה גדולה להשרות עליהם רוח נבואה באמצעות האורים והתומים ואני עשיתי להם כל הטובה הזאת ולמה אתם בועטים בזבחי ובמנחתי אשר צויתי במעון שתהיה במעון הידוע ואחר זה תזכו במתנות משולחי ואתה מכבד את בניך ממני וזה שהם לוקחים תחלה מהזבח והמנחה קודם שיקריבו מהם כאילו היה הרצון להשמינכם מראשי' כל מנחת ישראל שהיה ראוי להיות לי בעבור עמי שיקחו בו תועלת כמו שבארנו בדברינו לדברי התורה ואתם משימים התועלת שכוון לעמי בזה הענין להשמינכם , והנה יקחו ישראל תועלת במה שיאכלו הכהנים כשישתמשו בו באופן הראוי כי הם יורו משפטי הש''י ליעקב ותורתו לישראל :
<b style="color: gray;">מלבי"ם פירוש המילות</b> (כז-כט) השאלות: המפרשים לא מצאו עצה בתמיהה זו של הנגלה נגליתי, עד שהוכרחו לאמר עליה כי היא תמיהה המתקיימת, ומ''ש לבית פרעה בלתי מובן והיה לו לומר בבית פרעה, מ''ש אשר צויתי מעון קשה ההבנה, ומלת לעמי מיותר וגם דקדוקו קשה : ויבא איש אלהים אמרו חכמינו זכרונם לברכה (בסדר עולם) שהיה אלקנה, כי אי אפשר שישולח פנחס לזה, בהיותו נוגע בדבר שנבא שתסב הכהונה מבית איתמר אל בית אלעזר : הנגלה אומר בתמיהה וכי נגליתי אל בית אביך בהיותם במצרים או וכי נגליתי בעבור בית פרעה, רצה לומר כי גם במצרים היו נמצאים כהנים שהם כהני פרעה, והם לא היו לא כהני ישראל, ולא כהני ה', כוונתי כי הכהנים בני אהרן, הם שלוחי דידן ושלוחי דרחמנא, שהם שלוחי ישראל להיות אמצעים בינם לבין אלהיהם לעבוד עבודתם, והם שלוחי דרחמנא להיות משרתיו עושי רצונו, (וע''כ נסתפקו חכמינו זכרונם לברכה בנדרים איזה הוא העקר משניהם עי''ש) אבל הכהנים במצרים לא היו לא כהני עם ה' ולא כהני ה', רק כהני פרעה, ממונים מאתו, וקבלו את חקם מאת פרעה כמ''ש כי חק לכהנים מאת פרעה ואכלו את חקם אשר נתן להם פרעה, אבל אני עת נגליתי לבית אביך להקריבו אל הכהונה לא היה זה במצרים להיות כהן לעם מצרים, רק בצאתם משם להיות כהן לעם ישראל, ולא לבעבור בית פרעה רק להיות כהן לאל עליון :
<h3>{כח}</h3>
וּבָחֹ֣ר אֹ֠תוֹ מִכָּל־שִׁבְטֵ֨י יִשְׂרָאֵ֥ל לִי֙ לְכֹהֵ֔ן לַעֲל֣וֹת עַֽל־מִזְבְּחִ֗י לְהַקְטִ֥יר קְטֹ֛רֶת לָשֵׂ֥את אֵפ֖וֹד לְפָנָ֑י וָֽאֶתְּנָה֙ לְבֵ֣ית אָבִ֔יךָ אֶת־כָּל־אִשֵּׁ֖י בְּנֵ֥י יִשְׂרָאֵֽל׃
<b style="color: gray;">מצודת דוד</b> ובחור אותו . עוד היטבתי עמו שבחרתיו לכהן לי :
<b style="color: gray;">מצודת ציון</b> לעלות . להעלות : אשי . הם מתנות כהונה , שהמה מותר מאש המזבח :
<b style="color: gray;">מלבי"ם פירוש המילות</b> ובחר מפרש לא נגליתי עליו במצרים בעבור עם מצרים, רק ובחר אותו מכל שבטי ישראל בזה הצד להיות שלוחא דידן לעבוד תחתם ובשליחותם, וכן לא נגליתי עליו בעבור בית פרעה רק בחרתי אותו לי לכהן להיות שלוחא דרחמנא, ומפרש מ''ש שבחר אותו לי לכהן היה לג' דברים, {{{א}}} לעלות על מזבחי להקריב קרבנות. ולעלות כמו להעלות מבנין הפעיל כמו לנחותם הדרך (שמות י''ד), {{{ב}}} להקטיר קטורת, {{{ג}}} לשאת אפוד לפני, ללבוש בגדי קדש שמורים שהוא משרת אלהיו, ונגד מ''ש שבחר אותו מכל שבטי ישראל אמר שבעבור זה ואתנה לבית אביך את כל אשי בני ישראל שבעבור היותו שלוחם ומלאך הברית העומד בין ה' ובינם, הרימותי שכרו מן האשים, אולם גם בזה אמר תנאי שלא נתן לו רק האשים רצה לומר דברים המעותדים לאש, כאילו מן הקרבן יש בו חלק הראוי לבעל הקרבן כמו בשר השלמים ואין לכהנים בו מאומה, ויש בו חלק הראוי לגבוה כמו בשר החטאת והאשם ושירי מנחות שהיה ראוי להעלות לאשים ולהיות נקטר עם החלבים והאימורין, וה' וויתר להם מחלקו שלא ינתנו לאשים רק הכהנים יאכלו אותם ואכילתם דומה בעיניו כאילו הקריבום על האש, כמ''ש חלקם נתתי אותה מאשי (ויקרא ו') וכן אמר זאת משחת אהרן ומשחת בניו מאשי ה' (שם ז') ואם כן מה ששמו להם חק לקחת במזלג מחלק הבעלים הוא חמס בידם :
<h3>{כט}</h3>
לָ֣מָּה תִבְעֲט֗וּ בְּזִבְחִי֙ וּבְמִנְחָתִ֔י אֲשֶׁ֥ר צִוִּ֖יתִי מָע֑וֹן וַתְּכַבֵּ֤ד אֶת־בָּנֶ֙יךָ֙ מִמֶּ֔נִּי לְהַבְרִֽיאֲכֶ֗ם מֵרֵאשִׁ֛ית כָּל־מִנְחַ֥ת יִשְׂרָאֵ֖ל לְעַמִּֽי׃
<b style="color: gray;">רש"י</b> אשר צויתי מעון . אשר צויתי במעוני : להבריאכם מראשית וגו' . הרי זה מקרא מסורס , ותכבד את בניך ממני לעמי , לעיני עמי כבדת את בניך ממני , ומהו הכבוד , להבריאכם מראשית כל מנחת ישראל , קדמה סעודתכם לסעודתי , כמה שנאמר ( לעיל פסוק טו ) : גם בטרם יקטירון את החלב וגו' : להבריאכם . לשון סעודה , כמו ( שמואל-ב יג ה ) : תבא נא תמר אחותי ותברני לחם : לעמי . מוסב על 'ותכבד את בניך ממני' , הראיתם לעמי שאתם נכבדים ממני , ובמה הראיתם , 'להבריאכם מראשית מנחתי' :
<b style="color: gray;">מצודת דוד</b> למה תבעטו . רצה לומר : ואם אמנם כל הטובות האלה עשיתי עם בית אביך , למה תבעטו אתם בזבחי , וכי היא זו הגמול : אשר צויתי מעון . להקריב במעוני , וזהו המשכן : ותכבד . תעשה כבוד לבניך יותר ממני : להבריאכם . להשמין אתכם מראשית וכו' , ולא תמתינו עד יקטירו החלב , כמו שכתוב למעלה ( פסוק טו ) : לעמי . אשר הובא לצורך עמי לרצות להם , ולא להשמין אתכם [ ועל שלא הוכיח את בניו כראוי כללו עמהם ] :
<b style="color: gray;">מצודת ציון</b> תבעטו . הוא ענין בזיון , והמשיל לבהמה הבועטת ברגליה , וכן ( דברים לב טו ) : וישמן ישורון ויבעט : מעון . במעון , רצה לומר במשכן מקום מדורי , כמו ( תהלים כו ח ) : אהבתי מעון ביתך : להבריאכם . ענין שומן , כמו ( שופטים ג וז ) : ועגלון איש בריא :
<b style="color: gray;">מלבי"ם פירוש המילות</b> למה עתה יתוכח עמו נגד שני ענינים אלה, {{{א}}} נגד מ''ש שהוא שלוחא דרחמנא שבחר אותו לו לכהן, ואם כן כל כבוד כהונתם נמשך רק ממה שהם כהני ה' מקריבים זבחי רצון לא מצד עצמם, וראוי אם כן שיהיה כל חפצם לכבד את הזבחים, אחר שכבודם הוא ענין מקרי וטפלי נמשך מן אשי ה' שהוא המכוון בעצם ואם כן למה תבעטו בזבחי ובמנחתי אשר צויתי מעון רצה לומר בחלק מן הזבח אשר צויתי שיהיה במעון הקדש שהוא החלק הקרב למזבח, למה תבזו אותו, במה שלקחו חלקם קודם לחלק ה' בטרם יקטירון את החלב, כאילו כבודם עקר וכבוד ה' טפל מה שהוא בהפך שאם ימעטו כבוד הזבח כ''ש שכבודם הנתלה בו כאין נחשב, {{{ב}}} נגד הצד שהם שלוחי דידן שעל זה אמר ואתנה לבית אביך את כל אשי ישראל, שבארנו שרצה לומר שאין להם רק מן החלק השייך לאשים לא מן חלק הבעלים, אומר ולמה תכבד את בניך ממני לקחת יותר מן המגיע לחלק גבוה, ומפרש להבריאכם (פי' להשמין ולהבריא ולחזק את גופכם) מראשית כל מנחת ישראל לעמי שאתם לוקחים בהמזלג חלק ראשיי מזבחי ישראל, מן החלק השייך לעמי רצה לומר מחלק הבעלים, שזה לא יחדתיו לאשים רק שייך לבעלים, ואיך תזכו בו אתם, אחר שכהנים רק משולחן גבוה זכו, ואיך תגדילו כבודכם על כבוד ה' כאילו מגיע לכם חלק מיוחד מלבד אשי ה' :
<h3>{ל}</h3>
לָכֵ֗ן נְאֻם־יְהוָה֮ אֱלֹהֵ֣י יִשְׂרָאֵל֒ אָמ֣וֹר אָמַ֔רְתִּי בֵּֽיתְךָ֙ וּבֵ֣ית אָבִ֔יךָ יִתְהַלְּכ֥וּ לְפָנַ֖י עַד־עוֹלָ֑ם וְעַתָּ֤ה נְאֻם־יְהוָה֙ חָלִ֣ילָה לִּ֔י כִּֽי־מְכַבְּדַ֥י אֲכַבֵּ֖ד וּבֹזַ֥י יֵקָֽלּוּ׃
<b style="color: gray;">רש"י</b> אמור אמרתי . שני פעמים פסקתי גדולה לבני איתמר , בבני גרשון ובבני מררי נאמר ( במדבר ד כח לג ) , ביד איתמר בן אהרן הכהן , ועלי מבני איתמר היה , זו ראיתי במדרש שמואל . ולשון הגון מזה שמעתי : אמור אמרתי ביתך ובית אביך וגו' ; מתחלה נתתי כהונה גדולה לאלעזר הכהן , שנאמר ( שם כ כו ) : והפשט את אהרן את בגדיו וגו' , ובימי פלגש שפקרו ישראל ברוב המצות , ומי גרם להם , פנחס וכיוצא בו , שהיה להם לסבב מעיר אל עיר ולהוכיחם , נטלתי הכהונה גדולה מהם ונתתיה לך , שמבני איתמר אתה , ואמרתי יתהלכו לפני עד עולם , שכשפוסקין לו גדולה לאדם , פוסקין לו ולדורותיו עד עולם : כי מכבדי אכבד . את בני פנחס , שכבד אותי בשטים ( שם פרק כה יא ) , וכן היתה בימי שלמה , כשנבנה בית המקדש , ( מלכים-א ב כז ) : ויגרש שלמה את אביתר מהיות כהן לה' כדבר ה' אשר דבר אל בית עלי , ונעשה צדוק כהן גדול תחתיו , שהיה מבני פנחס , שכן נתייחסו בדברי הימים ( א ו לח ) : ובוזי יקלו . מאליהם , משאסתלק מהם :
<b style="color: gray;">מצודת דוד</b> ובית אביך . הם בני איתמר : יתהלכו לפני . רצה לומר ישמשו בכהונה גדולה : כי מכבדי . מי שהיה מכבד אותי , אכבדו גם אני , רצה לומר : אחזיר שמוש הכהונה לבני פנחס בן אלעזר , שכיבד אותי בשטים בקנאו את קנאתי : ובוזי . הם בני עלי , שביזו את המקום , יקל כבודם . וכן היה בימי שלמה , כי גירש את אביתר מכהן לה' , שהיה מזרע עלי ( מלכים א ב כז ) , וכיהן צדוק תחתיו ( שם פסוק לה ) , שהיה מזרע פינחס :
<b style="color: gray;">מצודת ציון</b> חלילה . חולין וגנאי : יקלו . הוא הפך הכבוד :
<b style="color: gray;">רלב"ג</b> מכבדי אכבד . ר''ל פינחס שכבד הש''י בקנאו את קנאת הש''י בשטים ולזה השיב הכהונה הגדולה לו בימי שלמה כי היה צדוק כהן גדול תחת אביתר שהיה מבית עלי שהיה מבני איתמר כמו שנזכר בדברי הימים כי אחימלך בן אביתר היה מבני איתמר :
<b style="color: gray;">מלבי"ם פירוש המילות</b> לכן הנה עד עתה אמור אמרתי וחשבתי בלבבי, יען שהוא ביתך שאתה ראש אלפי ישראל ויען שהוא בית אביך בית אהרן הכהן, לכן יתהלכו לפני יהיו צדיקים ההולכים לפני ה' תמיד (כמ''ש התהלך לפני והיה תמים) ומפני זה יתקיימו בגדולתם עד עולם, אולם עתה שלא היה כפי מחשבתי וסרו מעבודתי חלילה לי להיות בריתי אתם, כי מכבדי אכבד כי הכבוד של עובדי ה' אינו ענין מקרי רק השגחיי, שמצד שהם מכבדים אותי כן אכבד אותם וממילא כי בוזי אשר אסיר השגחתי מאתם ולא אכבדם יקלו מאליהם אחר שמנעתי את כבודי מאתם :
<h3>{לא}</h3>
הִנֵּה֙ יָמִ֣ים בָּאִ֔ים וְגָֽדַעְתִּי֙ אֶת־זְרֹ֣עֲךָ֔ וְאֶת־זְרֹ֖עַ בֵּ֣ית אָבִ֑יךָ מִֽהְי֥וֹת זָקֵ֖ן בְּבֵיתֶֽךָ׃
<b style="color: gray;">רש"י</b> וגדעתי את זרועך . החוזק שיש לכם בביתי , שאתם אומרים ואס לא לקחתי בחזקה :
<b style="color: gray;">מצודת דוד</b> וגדעתי . אכרית חוזק ממשלתך : מהיות זקן . רצה לומר : מושל ושר , כי המושלים והשרים נקראו זקני העם :
<b style="color: gray;">מצודת ציון</b> וגדעתי . אכרית , כמו ( דברים ז ה ) : ואשריהם תגדעון : זרועך . ענין חוזק , כי החוזק היא בזרוע :
<b style="color: gray;">רלב"ג</b> מהיות זקן בביתך . ירצה בזה שלא יהיה בהם מי שיזקין אבל ימותו בחורים :
<b style="color: gray;">מלבי"ם פירוש המילות</b> השאלות: למה כפל מהיות זקן בביתך, ואמר שנית (פסוק ל''ב) ולא יהיה זקן בביתך, ושלישית (פסוק ל''ג) וכל מרבית ביתך ימותו אנשים, ומ''ש והבטת צר מעון נדחקו בפירושו, ומ''ש ואיש לא אכרית לך מעם מזבחי, אינו קללה לפי הסברא : (לא-לב) הנה ימים באים חרץ ענשו בג' דברים, {{{א}}} שיוקח כבודו, {{{ב}}} שידל מעשרו ופרנסתו, {{{ג}}} קוצר ימי בניו. על הא' אמר וגדעתי את זרעך מהיות זקן בביתך רצה לומר הזרוע שהיה לך במה שהיית זקן (פי' שופט ישראל,) אגדע כחך זה ולא יהיה מביתך שופט וזקן ונשיא ישראל, וכן פירשו חכמינו זכרונם לברכה בסנהדרין (דף י''ד), {{{ב}}} על דלדול פרנסתו אומר והבטת צר מעון תביט תמיד ותראה שהמעון שהוא הביהמ''ק יהיה צר לפניך ממצוא בו חית ידך, וזה יהיה בכל אשר ייטיב את ישראל כוונתו שגם בעת שתתרבה הטובה על ישראל כמו שהיה בימי שלמה בכ''ז לא תרויח בטובתם, רק תביט צר ומצוק, {{{ג}}} על קוצר חיי בניו אמר ולא יהיה זקן בביתך כל הימים זקן ממש :
<h3>{לב}</h3>
וְהִבַּטְתָּ֙ צַ֣ר מָע֔וֹן בְּכֹ֥ל אֲשֶׁר־יֵיטִ֖יב אֶת־יִשְׂרָאֵ֑ל וְלֹֽא־יִהְיֶ֥ה זָקֵ֛ן בְּבֵיתְךָ֖ כָּל־הַיָּמִֽים׃
<b style="color: gray;">רש"י</b> והבטת צר מעון . וראית צרתך בצדך בתוך מעוני , כאשה הרואה צרתה עמה בבית : בכל אשר ייטיב את ישראל . כשיבנה בית עולמים בימי שלמה , ותהא טובתם של ישראל שלימה , כמה שנאמר שם ( מלכים-א ח נו ) : לא נפל דבר אחד מכל דברו הטוב , ( שם ה א ) יהודה וישראל רבים כחול אשר על שפת הים וגו' . ( שם שם ה ) . וישב יהודה וישראל לבטח איש תחת גפנו ואיש תחת תאנתו כל ימי שלמה ( שם פסוק ה ) : ולא יהיה זקן בביתך . מדה כנגד מדה , אתם אכלתם קדשים לפני זמנן , בטרם יקטירון את החלב , אף אתם תמותון בלא זמן :
<b style="color: gray;">מצודת דוד</b> והבטת צר מעון . רצה לומר : זרעך יראה צרתו במעון , כי יהיה כהן גדול אחר , לא מהם ( ובלשון שאלה קראו צר עם כי לא יהיו בזמן אחד , כי אין כהן גדול כי אם אחד ) : בכל אשר ייטיב . בכל הימים אשר ייטיב ה' לישראל להיות המקדש על מכונו , יביט צר במעון :
<b style="color: gray;">מצודת ציון</b> והבטת . ענין ראיה והסתכלות : צר . כמו ששתי נשים לאיש אחד תקראנה צרות , כמו כן יקראו שני כהנים גדולים זה לזה בלשון צר : מעון . במעון :
<b style="color: gray;">רלב"ג</b> והבטת צר מעון בכל אשר ייטיב את ישראל . ר''ל שכבר תביט מקום צר דחוק לך בכל הטוב אשר ייטיב ה' את ישראל ולא יהיה בך לו חלק לשמח בו : ולא יהיה זקן בביתך כל הימים . ר''ל שלא ימצא חכם בביתו כל הימים כמו שהוא עתה שהיה בו עלי שהיה חכם ונביא :
<h3>{לג}</h3>
וְאִ֗ישׁ לֹֽא־אַכְרִ֤ית לְךָ֙ מֵעִ֣ם מִזְבְּחִ֔י לְכַלּ֥וֹת אֶת־עֵינֶ֖יךָ וְלַאֲדִ֣יב אֶת־נַפְשֶׁ֑ךָ וְכָל־מַרְבִּ֥ית בֵּיתְךָ֖ יָמ֥וּתוּ אֲנָשִֽׁים׃
<b style="color: gray;">רש"י</b> ולאדיב . כמו ולדאיב : ימותו אנשים . בחורים , אינו דומה אבלו של בחור , לאבלו של תינוק :
<b style="color: gray;">מצודת דוד</b> ואיש לא אכרית . מכל וכל מבלי לעבוד מי מהם על המזבח , אלא ישמשו במזבח ויראו ברעתם , להיות להם כליון עינים ודאבון נפש ( ועם שאמר לעלי בלשון נוכח ויחידי , על הזרע ידבר , היות כי זרע האדם יחשב כהוא עצמו ) : וכל מרבית . כל גדולי ביתך ימותו אנשים , לא זקנים ולא קטנים , כי אם בחורים , שאבלותם מרובה :
<b style="color: gray;">מצודת ציון</b> לכלות . המצפה לדבר ואינו בא , קרוי כליון עינים בלשון מקרא : ולאדיב . הוא הפוך , כמו ולדאיב , והוא מענץ צער ותוגה , כמו ( שם כח סה ) : ודאבון נפש : מרבית . ענין גדול , כמו ( איכה ב כב ) : אשר טפחתי ורביתי :
<b style="color: gray;">רלב"ג</b> ואיש לא אכרית לך מעם מזבחי . כדי שיראו ברעתם בהיותם תחת כהן מושל עליהם תחת אשר היתה להם הממשלה לולי זה החטא ולזאת הסבה לא ימותו בניך בעודם קטנים אבל ימותו בהיותם אנשים בדרך שיראו שפלותם ודלותם בעבודת הכהונה :
<b style="color: gray;">מלבי"ם פירוש המילות</b> ואיש עתה פי' שלש הקללות האלה שנית כסדרן ובאר פרטיהם, {{{א}}} נגד מ''ש וגדעתי את זרועך, באר בל יחשוב שלא יהיו בניו שופטים וזקני ישראל רק יהיה להם פרנסה ועסק אחר, לא כן, כי ואיש לא אכרית לך מעם מזבחי, שבכ''ז ישארו משרתי מזבח ויהיו שפלים ונבזים. {{{ב}}} נגד מ''ש והבטת צר מעון מבאר שישארו במזבח תמיד על האופן לכלות את עיניך לראות גדולתו ביד אחרים שהם בני אליעזר והוא יהיה בעוני וחוסר כל, {{{ג}}} נגד מ''ש ולא יהיה זקן בביתך. באר שלא ימותו כשהם קטנים שאין הצער גדול כל כך רק וכל מרבית ביתך ימותו אנשים גדולים שהאבל רב והצער גדול :
<h3>{לד}</h3>
וְזֶה־לְּךָ֣ הָא֗וֹת אֲשֶׁ֤ר יָבֹא֙ אֶל־שְׁנֵ֣י בָנֶ֔יךָ אֶל־חָפְנִ֖י וּפִֽינְחָ֑ס בְּי֥וֹם אֶחָ֖ד יָמ֥וּתוּ שְׁנֵיהֶֽם׃
<b style="color: gray;">רש"י</b> וזה לך האות . שיתקיים הדבר , ביום אחד ימותו שני בניך , והיא תהיה לך אות שיתקיים כל הפורענות שנאמר לך , והבטת צר מעון , וכל מרבית ביתך ימותו אנשים :
<b style="color: gray;">מצודת דוד</b> וזה לך האות . שיתקיים כל דברי הנבואה : אשר יבוא . האות , הוא הדבר אשר יבוא אל שני בניך שימותו ביום אחד , ובזה תדע שיתקיים הכל :
<b style="color: gray;">מלבי"ם פירוש המילות</b> וזה עתה באר הזמן מתי יתקיימו שלש הגזירות הנזכרות אומר מ''ש ולא יהיה זקן בביתך יתקיים תיכף, וזה שכתוב וזה לך האות אשר יבוא אל שני בניך ומעת הזאת חלה קללה זו בזרעו :
<h3>{לה}</h3>
וַהֲקִימֹתִ֥י לִי֙ כֹּהֵ֣ן נֶאֱמָ֔ן כַּאֲשֶׁ֛ר בִּלְבָבִ֥י וּבְנַפְשִׁ֖י יַעֲשֶׂ֑ה וּבָנִ֤יתִי לוֹ֙ בַּ֣יִת נֶאֱמָ֔ן וְהִתְהַלֵּ֥ךְ לִפְנֵֽי־מְשִׁיחִ֖י כָּל־הַיָּמִֽים׃
<b style="color: gray;">רש"י</b> כהן נאמן . הוא צדוק :
<b style="color: gray;">מצודת דוד</b> כהן נאמן . זה צדוק , והוא יעשה כאשר בלבבי , כתורה וכמצוה : בית נאמן . בית קבוע לו ולזרעו אחריו : והתהלך . יטייל לפני המלך לשעשע עמו , ועצת שלום תהיה ביניהם :
<b style="color: gray;">מצודת ציון</b> נאמן . מתקיים , כמו ( ישעיהו כב כג ) : יתד במקום נאמן : והתהלך . ענין טיול , כמו ( ויקרא כו יב ) : והתהלכתי בתוככם :
<b style="color: gray;">רלב"ג</b> כהן נאמן . הוא צדוק שהושם כהן תחת אביתר בימי שלמה : והתהלך לפני משיחי כל הימים . ר''ל לפני המלך אשר יעצור בעמי :
<b style="color: gray;">מלבי"ם פירוש המילות</b> והקימתי עתה באר כי ב' קללות הראשונות יתקיימו בימי דוד, שאז נסתלק אביתר שהיה מבני איתמר מן הכהונה ונכנס צדוק תחתיו. וזה שכתוב נגד וגדעתי את זרועך, והקימותי לי כהן נאמן, הוא צדוק הכהן שהיה נאמן לאלהיו, כמ''ש והכהנים הלוים בני צדוק אשר שמרו את משמרת מקדשי בתעות בני ישראל מעלי (יחזקאל מד), כאשר בלבבי ובנפשי יעשה מעשיו ועבודתו לא יהיו כפי הצווי החיצוני לבד, רק יהיו כפי הכוונה האלהית ומחשבותיו, שכוונת המצות הוא להרבות כבוד ה' ולהתקדש בקדושתו והיא נפש המצות ונשמתם הפנימית, כי המעשה לבדה היא גויה חומרית להנפש הזאת שהיא הכוונה המחשביית. ובניתי לו וכמו שהוא יהיה נאמן לאלהיו כן אבנה לו בית נאמן, וזה יהיה בעת ימשח מלך ישראל בימי דוד וזה שכתוב והתהלך לפני משיחי :
<h3>{לו}</h3>
וְהָיָ֗ה כָּל־הַנּוֹתָר֙ בְּבֵ֣יתְךָ֔ יָבוֹא֙ לְהִשְׁתַּחֲוֹ֣ת ל֔וֹ לַאֲג֥וֹרַת כֶּ֖סֶף וְכִכַּר־לָ֑חֶם וְאָמַ֗ר סְפָחֵ֥נִי נָ֛א אֶל־אַחַ֥ת הַכְּהֻנּ֖וֹת לֶאֱכֹ֥ל פַּת־לָֽחֶם׃
<b style="color: gray;">רש"י</b> לאגורת כסף . בשביל להשתכר מעה כסף : לאגורת כסף . ממשקלות : עשרים גרה הוא ( שמות ל יג ) : ספחני . אספני :
<b style="color: gray;">מצודת דוד</b> להשתחות לו . להכהן הגדול אשר יועמד מזרע צדוק : לאגורת כסף . בעבור אגורת כסף וככר לחם אשר יקבל ממנו במתנה : ואמר . הנותר בביתך יאמר לו : בבקשה ממך אספני וחברני נא אל אחת ממשרות הכהנים , לאכול בזה פת לחם , כי יהיה חסר לחם בזולת זה :
<b style="color: gray;">מצודת ציון</b> לאגורת . האל''ף נוספת , והוא כמו גרה , שהיא מטבע של כסף , והוא מעה : וככר . כך נקרא לחם שלם : ספחני . ענין הקבוץ והדבוק , כמו ( ישעיהו יד א ) : ונספחו על בית יעקב : פת . הוא פרוסה , כמו ( ויקרא ב ו ) : פתות אותה פתים :
<b style="color: gray;">רלב"ג</b> יבא להשתחות לו לאגורת כסף וככר לחם . ר''ל שיבקש לו שישימהו במשמרות כהונה בעבור דבר מועט שיגיע לו מהתועלת בשביל הכהונה ההיא והיא מעה כסף וככר לחם ויספיק לו לראותו שיחברו לאחת ממשמרות כהונה כדי שיגיע לו ממנה מעט לחם לאכול וזהו העונש הראוי לבית עלי תחת לקחם אשר לא להם להשמין את עצמם ויסיר השם יתברך מהם מה שראוי להיות להם בדרך שלא ישאר להם כי אם מעט יוכלו לחיות ממנו בדוחק :
<b style="color: gray;">מלבי"ם פירוש המילות</b> והיה ואז תתקיים גם הקללה השנית שאמר והבטת צר מעון, שכל הנותר מבית עלי יבא להשתחוות להכהן גדול בעד אגורת כסף ויבקש מאתו שיספחהו אל אחת המשמרות כדי שיהיה לו פת לחם לאכל, (ואגורת מענין גרה וכן תרגם יונתן למעת דכסף, והא' נוסף) :
<h2>שמואל א פרק-ג</h2>
<h3>{א}</h3>
וְהַנַּ֧עַר שְׁמוּאֵ֛ל מְשָׁרֵ֥ת אֶת־יְהוָ֖ה לִפְנֵ֣י עֵלִ֑י וּדְבַר־יְהוָ֗ה הָיָ֤ה יָקָר֙ בַּיָּמִ֣ים הָהֵ֔ם אֵ֥ין חָז֖וֹן נִפְרָֽץ׃
<b style="color: gray;">רש"י</b> היה יקר . היה מנוע , וכן ( משלי יז כז ) : יקר רוח איש תבונה , מנוע דברים , אדם מבין : אין חזון נפרץ . ( תרגום : ) לית נבואה גליא . נפרץ - לשון ( בראשית כח יד ) : ופרצת ימה וקדמה :
<b style="color: gray;">מצודת דוד</b> לפני עלי . רוצה לומר שהיה זריז בעבודת ה' , לעשותה לפני עלי וקודם לו , כי מתחלה הורהו עלי עבודת ה' , ואחר זמן נתחזק מאליו , ולבסוף נתעלה יותר עד שזכה לנבואה : ודבר ה' . דברי הנבואה היה בימים ההם דבר יקר מאוד , יותר מבשאר הימים : אין חזון נפרץ . כאילו הנבואה גדורה לבל תצא , ולא נפרץ גדרה :
<b style="color: gray;">מצודת ציון</b> יקר . חשוב , כמו ( לקמן כו כא ) : יקרה נפשי : חזון . נבואה : נפרץ . מלשון פרצה :
<b style="color: gray;">רלב"ג</b> והנה הנער שמואל היה משרת את ה' לפני עלי שהיה מיישר אותו על זה , והנה היה דבר ה' בימים ההם יקר ר''ל שהנבואה היתה מגעת בקושי עד שלא היתה אז נבואה נפתחת אבל היה ענין הנבואה סתום שלא ימצא אז מי שיתנבא :
<b style="color: gray;">מלבי"ם פירוש המילות</b> (א-ג) השאלות: מ''ש והנער שמואל משרת וכו' כבר נאמר (ב' י''א ושם י''ח), שם אמר לפני ה' ופה אמר לפני עלי, ודבר ה' היה יקר וכו' לא נודע מה ענינו פה, מהו ויהי ביום ההוא באיזה יום, ומה צורך להודיע שעיני עלי החלו כהות, איך יתכן ששכב שמואל בהיכל ה' אשר אין זר נכנס שם ואף כי לשכב ולישן, ולאיזה צורך אמר ונר אלהים טרם יכבה : והנער שלשה פסוקים אלה הם כדמות הוצעה להודיע מדוע בחר ה' אז לנבאות את שמואל ולא את זולתו, ומדוע נגלה אליו דבר ה' בלילה ההוא, וספר בזה שש סבות, {{{א}}} מצד זכות שמואל שהיה משרת את ה' מתמיד בעבודת הקדש, והיה לפני עלי, רצה לומר שהיה לפניו וקודם לו במדרגה אל הקדש פנימה (ולכן לא אמר פה כמ''ש למעלה (ב י''א) את פני עלי), {{{ב}}} מצד מיעוט מציאות הנבואה, והנביאים בדור ההוא כי דבר ה' היה יקר בימים ההם מפני מיעוט מציאותו שזה מורה שלא היו אנשי הדור ההוא מוכנים אל שתחול עליהם רוח ה', ומוסיף אין חזון נפרץ כי השפע האלהית תחשוק בטבעה לרדת על המוכנים, כמ''ש (ישעיה מ''ד ג') כי אצק מים על צמא ונוזלים על יבשה אצק רוחי וכו' כמו שבארתי בפירושי שם, ובעת לא תמצא איש מוכן לקבל השפע הזאת, תדמה כנחל מלא על כל גדותיו אשר אין לו מקום להגיר מימיו, שאז עת ימצא פרץ קטן, יפרוץ נחל מעם גר בשטף כביר ובכח חזק וימלא כל אפיקיו סביב סביב וימלא בקעות ושדות, וכן אחר שאין חזון נפרץ, רצה לומר שהשפע מהמחזה האלהית לא מצאה פרץ לשטוף ולהגיר שפע מימי הקדש, עת מצאה פרץ קטן שהוא שמואל שהיה מוכן אל השפע אז באתהו פתאום בשפע רב עד נזלה גם סביביו כמ''ש (פסוק כ''א) ויוסף ה' להראה בשילה כי נגלה דבר ה' אל שמואל וכמ''ש שם :
<h3>{ב}</h3>
וַֽיְהִי֙ בַּיּ֣וֹם הַה֔וּא וְעֵלִ֖י שֹׁכֵ֣ב בִּמְקֹמ֑וֹ (ועינו) [וְעֵינָיו֙] הֵחֵ֣לּוּ כֵה֔וֹת לֹ֥א יוּכַ֖ל לִרְאֽוֹת׃
<b style="color: gray;">מצודת דוד</b> ביום ההוא . ביום בא איש האלהים אל עלי : במקומו . במקום שהכהנים שוכבים , לפנים מן הלוים : החלו כהות . התחילו להיות כהות וחשוכות : לא יוכל לראות . כאשר מקודם , וכפל הדבר לתוספת ביאור :
<b style="color: gray;">מצודת ציון</b> החלו . התחילו : כהות . חשוכות , כמו ( ויקרא יג ו ) : והנה כהה :
<b style="color: gray;">רלב"ג</b> ויהי ביום ההוא . שבא איש האלהים לעלי להגיד לו הדברים הקודמים בימי עלי היה שוכב במקומו מרוב הזקנה והחלו עיניו להיות כהות באופן שלא יוכל לראות :
<b style="color: gray;">מלבי"ם פירוש המילות</b> (ס ב ה ג ויהי ביום ההוא שבו ביום בא איש אלהים אל עלי, ורצה ה' לתכוף החזון הזה אל החזון הראשון להורות כי נכון הדבר מעם אלהים, כי כל גזרה והודעה שמימיית הנשנית מורה שהיא חרוצה ונחוצה ושישקוד ה' על דברו לעשותו, כמ''ש ועל השנות החלום פעמים וכו' (בראשית י''א מ''ב), (ס ב ה ד מצד עלי, שירד אז אחורנית בין במעלותיו הנפשיות. שעל זה אמר ועלי שכב במקומו, רצה לומר שלא שכב בהיכל ה', היינו מתבודד בעיונו ומחשבותיו בעניני הקדש ההיכל והארון כמ''ש בשמואל ושמואל שוכב בהיכל ה' כמו שנבאר, רק שכב במקומו הגשמי ממש שכיבה של שינה, ועבודת הכהן היה לשמור את המקדש, (כמ''ש בשלשה מקומות הכהנים שומרים) וגם בלילה לא ישכב לבו במקום רק ישכיל לחשוב מחשבות בקדש, בין בתכונותיו הגופניות שעיניו החלו להיות כהות משיבה וזקנה ופתאום עבר עליהם החולשה עד שלא יוכל לראות לגמרי וכפי שירד עלי ושמשו היתה קרובה להשתקע אל המערב כן היה מוכרח כי כאור בקר יזרח שמשו של שמואל יפיץ קדים עלי ארץ וכמו שאמרו חכמינו זכרונם לברכה עד שלא שקעה שמשו של עלי זרחה שמשו של שמואל הרמתי שנאמר ונר אלהים טרם יכבה וכו' :
<h3>{ג}</h3>
וְנֵ֤ר אֱלֹהִים֙ טֶ֣רֶם יִכְבֶּ֔ה וּשְׁמוּאֵ֖ל שֹׁכֵ֑ב בְּהֵיכַ֣ל יְהוָ֔ה אֲשֶׁר־שָׁ֖ם אֲר֥וֹן אֱלֹהִֽים׃
<b style="color: gray;">רש"י</b> ושמואל שוכב במקומו . בעזרת הלוים השומרים בית המקדש , וכן תרגם יונתן : ושמואל שכיב בעזרת לואי בהיכל ה' אשר שם ארון האלהים . ( ד ) ויקרא ה' . וקול יצא מהיכל ה' מבית קדשי הקדשים , שקרא שמואל , סוף המקרא העליון מחובר לראש המקרא התחתון , זהו שאמר הכתוב ( איוב לז ה ) : ירעם אל בקולו נפלאות , עלי היה כהן ושומר מבפנים , ושמואל היה לוי ושוכב מבחוץ , וקפץ הקול דרך עלי לשמואל , במסכת תמיד :
<b style="color: gray;">מצודת דוד</b> טרם יכבה . עדיין לא כבה אף נר אחד מנרות המנורה : ושמואל שוכב . במקום אשר הלוים שוכבים : בהיכל ה' . זה קדש הקדשים , כאשר מפרש : אשר שם ארון אלהים , ומוסב הוא למקרא שלאחריו , לומר שקול הקריאה היה בהיכל ה' וכו' :
<b style="color: gray;">רלב"ג</b> והנה טרם שכבה נר אלהים והוא אצל עליית השחר היה שמואל שוכב אצל היכל ה' אשר שם ארון האלהים בלשכה אחת היתה שם ובעת הזה המוכן בהגעת החלומות הצודקים החלה להגיע אליו הנבואה עד שקרא אליו ה' במראה הנבואה ואמר הנני ורץ לעלי כי נדמה לו שעלי היה קורא אותו וכן נדמה לו זה עד שלשה פעמים שהרגיש עלי כי ה' קורא לנער וצוהו שאם יקראהו עוד ישיב לו דבר ה' כי שומע עבדך וידמה שלא שמע שמואל על זה כי ה' קורא לו להיות דבר ה' והיא הנבואה יקר בימים ההם עם חשבו היותו בלתי ראוי לנבואה :
<b style="color: gray;">מלבי"ם פירוש המילות</b> {{{ה}}} ונר, והנה מצא אז את שמואל מוכן אל שיתגלה עליו האור הגדול הזה, אם מצד הזמן שהיה בסוף הלילה טרם יכבה נר אלהים שהיה דולק מערב עד בוקר שקרוב אל היום אז הנפש נקיה מרעיונות היום, והמוח וכל כלי המחשבה הטהרו מן האדים אשר יאפיל זהרם בתחלת הלילה כנודע, {{{ו}}} וגם היה מוכן מצד עצמו שאז שמואל שכב בהיכל ה' ואי אפשר לפרש ששכב בהיכל ממש כי אסור לשכב שם, וגם הלא מקום בן לוי היה מבחוץ, וחכמינו זכרונם לברכה פי' שמ''ש ושמואל שוכב הוא מאמר מוסגר, ושיעור הכתוב, ונר אלהים טרם יכבה בהיכל ה' ושמואל שוכב, (והאתנח שבמלת שוכב מורה כן, שהוא מופסק מן בהיכל) ובכ''ז כפי סדר המלות רצוף גם כן הכוונה הפשוטה ששכב בהיכל ה' ממש, ורצה לומר שכיבה מחשביית (כמו גם בלילה לא שכב לבו, על משכבי בלילות, (וכ''פ מהרי''א) רצה לומר רעיוניו היו שוכבים ומעיינים בהיכל ה' אשר שם ארון אלהים, מחשב בעניני ההיכל והארון ורוחניותם אשר ה' בם בקדש הפך מעלי שאמר עליו ששכב במקומו אשר הוא שם כנ''ל, ומסבת שש הכנות אלה בקע אור ה' ויאר אל שמואל :
<h3>{ד}</h3>
וַיִּקְרָ֧א יְהוָ֛ה אֶל־שְׁמוּאֵ֖ל וַיֹּ֥אמֶר הִנֵּֽנִי׃
<b style="color: gray;">מצודת ציון</b> הנני . הנה אני :
<b style="color: gray;">מלבי"ם פירוש המילות</b> (ד-ח) השאלות: למה השיב הנני בפעם הראשון ולא בשני, ולמה בפעם השני הוסיף עלי מלת בני, למה אומר ושמואל טרם ידע וכו' וטרם נגלה וכו', מדוע באתהו הנבואה בדרך זה שיטעה שעלי קורא אותו : ויקרא וכו' בתחלה שחשב שעלי קורא אליו השיב הנני כדי שידע עלי שאינו ישן, וגם :
<h3>{ה}</h3>
וַיָּ֣רָץ אֶל־עֵלִ֗י וַיֹּ֤אמֶר הִנְנִי֙ כִּֽי־קָרָ֣אתָ לִּ֔י וַיֹּ֥אמֶר לֹֽא־קָרָ֖אתִי שׁ֣וּב שְׁכָ֑ב וַיֵּ֖לֶךְ וַיִּשְׁכָּֽב׃
<b style="color: gray;">מצודת דוד</b> כי קראת לי . כי חשב שעלי קראו :
<b style="color: gray;">מלבי"ם פירוש המילות</b> וירץ במרוצה לעשות דברו, ועלי חשב בראשונה שהיה זה מפעולת הדמיון שיפעל לפעמים על החוש להטעותו עד שידמה קול קורא באזניו לכן אמר שוב שכב :
<h3>{ו}</h3>
וַיֹּ֣סֶף יְהוָ֗ה קְרֹ֣א עוֹד֮ שְׁמוּאֵל֒ וַיָּ֤קָם שְׁמוּאֵל֙ וַיֵּ֣לֶךְ אֶל־עֵלִ֔י וַיֹּ֣אמֶר הִנְנִ֔י כִּ֥י קָרָ֖אתָ לִ֑י וַיֹּ֛אמֶר לֹֽא־קָרָ֥אתִי בְנִ֖י שׁ֥וּב שְׁכָֽב׃
<b style="color: gray;">מלבי"ם פירוש המילות</b> ויוסף וכו' בפעם הזה לא השיב הנני באשר כבר הודיע שהוא ער, וגם לא רץ כי נכלם בפעם הראשון, והנה בפעם הזה כבר נפל ספק מה בלב עלי לכן אמר לא קראתי בני הוסיף מלת בני דרך אהבה בל יתעצב, שזה מזיק אל הנבואה, ורצה לנסות אם יקראהו עוד הפעם :
<h3>{ז}</h3>
וּשְׁמוּאֵ֕ל טֶ֖רֶם יָדַ֣ע אֶת־יְהוָ֑ה וְטֶ֛רֶם יִגָּלֶ֥ה אֵלָ֖יו דְּבַר־יְהוָֽה׃
<b style="color: gray;">רש"י</b> טרם ידע את ה' . עדיין לא היה מכיר ענין קול נבואה , כל 'טרם' שבמקרא , לשון 'עדיין לא' , כתרגומו : 'עד לא' , ואינו לשון 'לפני' , וזה יוכיח , ועוד , ( שמות ט ל ) : כי טרם תיראון , מפורש ממנו , וכן ( בראשית ב ה ) : כל שיח השדה טרם יהיה בארץ :
<b style="color: gray;">מצודת דוד</b> טרם ידע . עדיין לא ידע חכמת אלהות בהיותו עודנו נער , כי אם ידע , היה אם כן מכיר קול נבואה : וטרם יגלה . עד הנה , עדיין לא נגלה אליו ה' לדבר בו :
<b style="color: gray;">מצודת ציון</b> טרם . עדיין לא , כמו ( שמות י ז ) : הטרם תדע :
<b style="color: gray;">מלבי"ם פירוש המילות</b> ושמואל בא להשיב מדוע לא הבין שמואל בשלש פעמים כי ה' קורא, שזה יען היה זה טרם ידע את ה' שלא היה לו ידיעה מבית רבו בעניני האלהות ובאיזה דרך יטיף חזיונו לנביאיו, וגם טרם יגלה אליו דבר ה' עד שידע זה מעצמו על ידי הנסיון, ולכן לא הבין זאת :
<h3>{ח}</h3>
וַיֹּ֨סֶף יְהוָ֥ה קְרֹא־שְׁמוּאֵל֮ בַּשְּׁלִשִׁית֒ וַיָּ֙קָם֙ וַיֵּ֣לֶךְ אֶל־עֵלִ֔י וַיֹּ֣אמֶר הִנְנִ֔י כִּ֥י קָרָ֖אתָ לִ֑י וַיָּ֣בֶן עֵלִ֔י כִּ֥י יְהוָ֖ה קֹרֵ֥א לַנָּֽעַר׃
<b style="color: gray;">מצודת דוד</b> בשלישית . בפעם שלישית :
<b style="color: gray;">מצודת ציון</b> ויבן . מלשון בינה :
<b style="color: gray;">מלבי"ם פירוש המילות</b> ויבן עלי אז הבין בבירור שה' קורא אותו, כי התגברות הדמיון באיש הבריא לא יהיה רק על המעט, וכבר בארו החוקרים האחרונים שהנבואה תבוא לפעמים מושכלת, במה שיושפע ידיעה ברורה על שכל הנביא, ופעמים תבא מדומה, על ידי צורות שיראה הכח המדמה, ופעמים תבא מוחשת, על ידי קול שיגיע לאזן הנביא. או צורות נוראות אשר יראום בעיניהם בפועל (ולא כהמו''נ בח''ב מספרו) ומזה המין האחרון היה הקריאה שקרא לשמואל, וכבר באר מהרי''א כי לכן באתהו הנבואה על זה האופן, כדי שיטעה וירוץ אל עלי וירגיש עלי בדבר ויכריחהו בבקר להגיד לו המראה, כי זולת זה היה שמואל מעלים הדבר ממנו, כמ''ש ושמואל ירא מהגיד את המראה אל עלי, ודעתי בזה שנבואה זו לא באה אל שמואל בתורת שליחות רק בתורת הודעה לבד, שאם היה בא אליו בתורת שליחות הלא היה מוכרח להגידה אל עלי, כי נביא הכובש נבואתו חייב מיתה בידי שמים, ולמה הוצרך עלי להשביעו עדי הגיד לו, רק האמת הוא שה' לא שלחו אליו, והטעם בזה, כי כל נביא שליח יהיה לאיזה צורך ותכלית, והוא שהעם או האיש שעליו ינבא ישים על לבו וישוב בתשובה ועל ידי זה תבוטל הגזירה, לא כן פה שהיה גזר דין שיש עמו שבועה כמ''ש לכן נשבעתי לבית עלי, שאין תשובה מועלת בו כלל לא היה צורך בשליחות, והיה רק הודעה לשמואל לבד והיה רשות בידו להגיד או שלא להגיד, וה' סבב הדבר ששמואל היה מוכרח להגיד לו על ידי שהשביעו :
<h3>{ט}</h3>
וַיֹּ֨אמֶר עֵלִ֣י לִשְׁמוּאֵל֮ לֵ֣ךְ שְׁכָב֒ וְהָיָה֙ אִם־יִקְרָ֣א אֵלֶ֔יךָ וְאָֽמַרְתָּ֙ דַּבֵּ֣ר יְהוָ֔ה כִּ֥י שֹׁמֵ֖עַ עַבְדֶּ֑ךָ וַיֵּ֣לֶךְ שְׁמוּאֵ֔ל וַיִּשְׁכַּ֖ב בִּמְקוֹמֽוֹ׃
<b style="color: gray;">מצודת דוד</b> אם יקרא . אם יוסיף לקרוא עוד :
<b style="color: gray;">מלבי"ם פירוש המילות</b> וישכב במקומו, רצה לומר במקום הרעיוני ששכב תחלה כמ''ש ושמואל שוכב בהיכל ה' כמש''פ למעלה כי היה מכין את עצמו עתה לנבואה, מה שאין כן בפסוק ה' אמר וילך וישכב :
<h3>{י}</h3>
וַיָּבֹ֤א יְהוָה֙ וַיִּתְיַצַּ֔ב וַיִּקְרָ֥א כְפַֽעַם־בְּפַ֖עַם שְׁמוּאֵ֣ל ׀ שְׁמוּאֵ֑ל וַיֹּ֤אמֶר שְׁמוּאֵל֙ דַּבֵּ֔ר כִּ֥י שֹׁמֵ֖עַ עַבְדֶּֽךָ׃
<b style="color: gray;">רש"י</b> ויאמר שמואל דבר . ולא הזכיר שם מקום כמו שציוהו עלי , אמר שמא קול אחר הוא :
<b style="color: gray;">מצודת דוד</b> דבר . ולא אמר דבר ה' כאשר הורהו עלי , כי חשב פן עם כל זאת לא ה' דבר בו :
<b style="color: gray;">מצודת ציון</b> כפעם בפעם . רצה לומר כמו בפעמים הקודמים : שמואל שמואל . הכפל בא לזרז את הנקרא :
<b style="color: gray;">רלב"ג</b> והנה הודיעהו הש''י בדרך הנבואה הרע לעתיד לבא על ישראל עת מלחמת פלשתים שמתו בה רבים מישראל ולוקח ארון האלהים ומתו חפני ופינחס והרע העתיד לבא לנוב עיר הכהנים כי מתו בה בית עלי מלבד אביתר על יד שאול וידמה שלזה אמר החל וכלה כי התחלת הפורעניות היה במלחמה שמת בה חפני ופנחס וכלוי הפורעניות היה בענין נוב עיר הכהנים :
<b style="color: gray;">מלבי"ם פירוש המילות</b> ויבא ה' ויתיצב העמידה וההתיצבות הושאל מן בעלי גשם אל חול הרוח העליון על מקומו רצה לומר על הענין המתדמה עליו בצלמו, שהוא רוח הנביא אשר הוכן לזה שבא עליו גם כן ותנח עליהם הרוח, וכמו והנה ה' נצב עליו, ואמר במ''ר הצדיקים אלהיהם מתקיים עליהם, כי יתדבק הכל בהחלק וינוח עליו חול מעלה ודבקות. וכבר ידעת ההבדל בין עומד ובין נצב, שההתיצבות הוא בדבר שצריך להתחזק על שישאר במקום ההוא, ואחר שחומר האדם הוא מסך מבדיל בין האור הרוחני השופע על נפש הנביא, צריך חיזוק והתיצבות להשאר דבוק בו, וכבר בארנו במק''א הטעם שיקרא להנביאים שתי פעמים אברהם אברהם משה משה שמואל שמואל, שהוא לעורר שני חלקיו הרוחני והגשמי שיהיו מוכנים אל הדיבור ואין המקום פה להאריך, והנה שמואל לא אמר, דבר ה', כי היה עדיין מסתפק פן הוא קול אחר :
<h3>{יא}</h3>
וַיֹּ֤אמֶר יְהוָה֙ אֶל־שְׁמוּאֵ֔ל הִנֵּ֧ה אָנֹכִ֛י עֹשֶׂ֥ה דָבָ֖ר בְּיִשְׂרָאֵ֑ל אֲשֶׁר֙ כָּל־שֹׁ֣מְע֔וֹ תְּצִלֶּ֖ינָה שְׁתֵּ֥י אָזְנָֽיו׃
<b style="color: gray;">רש"י</b> עושה דבר . היא לקיחת הארון ביד פלשתים : תצלינה . לשון צלצלים , טנטיני''ר בלע''ז :
<b style="color: gray;">מצודת דוד</b> תצלינה שתי אזניו . ירעדו אזניו מגודל החרדה , והכונה היא על לקיחת הארון :
<b style="color: gray;">מצודת ציון</b> תצלינה . ענין תנועה ורעדה , כמו ( חבקוק ג טז ) : לקול צללו שפתי :
<b style="color: gray;">רלב"ג</b> ואמר כי כל שומעו תצלינה שתי אזניו להפלגת קושי הענין הזה יהיה הקול ההוא מרעיד האנשים וכאילו מחוזק הקורא מהקול ההוא תתחדר הצלילה וההברה באוזן :
<b style="color: gray;">מלבי"ם פירוש המילות</b> הנה אנכי עשה דבר הוא מה שנתן לשבי עוזו ויסגר לחרב עמו ומיתת עלי ובניו : (תצלינה הפעיל משורש צלל, שישמע באזניו כקול צלצלי שמע) :
<h3>{יב}</h3>
בַּיּ֤וֹם הַהוּא֙ אָקִ֣ים אֶל־עֵלִ֔י אֵ֛ת כָּל־אֲשֶׁ֥ר דִּבַּ֖רְתִּי אֶל־בֵּית֑וֹ הָחֵ֖ל וְכַלֵּֽה׃
<b style="color: gray;">רש"י</b> החל וכלה . אותו היום תתחיל גזירתי על בית עלי , שימותו חפני ופנחס , ומכאן ואילך אכלה גזירתי ואשלימה עליהם מדור אל דור , להמיתם אנשים בני שמנה עשרה שנה : החל וכלה . אקומיינצ''ט אאישפליימנ''ט בלע''ז :
<b style="color: gray;">מצודת דוד</b> אקים . אתחיל לקיים דברי איש האלהים אשר דבר בשם ה' : החל וכלה . אז בעת לקיחת הארון יתחיל הפורעניות , כי ימותו שני בניו במלחמה ההיא , וכן אכלה לקיים כל דברי הנבואה :
<b style="color: gray;">מלבי"ם פירוש המילות</b> ביום ההוא אקים וכו' הוא מ''ש (למעלה ב' י''ד) וזה לך האות אשר יבא אל שני בניך שנתן זאת אות אל קיום דבריו. החל שבזה תתקיים קללה הא' וכל מרבית ביתך ימותו אנשים, וכלה ואחר כך יתקיימו שתי הקללות האחרות בימי דוד כנ''ל :
<h3>{יג}</h3>
וְהִגַּ֣דְתִּי ל֔וֹ כִּֽי־שֹׁפֵ֥ט אֲנִ֛י אֶת־בֵּית֖וֹ עַד־עוֹלָ֑ם בַּעֲוֹ֣ן אֲשֶׁר־יָדַ֗ע כִּֽי־מְקַֽלְלִ֤ים לָהֶם֙ בָּנָ֔יו וְלֹ֥א כִהָ֖ה בָּֽם׃
<b style="color: gray;">רש"י</b> כי מקללים להם בניו . מקללים 'לי' היה לו לומר , אלא שכנה הכתוב : מקללים . מקילים , וכן כל קללה , לשון קלות ובזיון הוא : ולא כהה . לא הכהה פניהם להעבירם מגדולתן :
<b style="color: gray;">מצודת דוד</b> והגדתי לו . רצה לומר : הלא מאז הגדתי לו על ידי איש אלהים שאשפוט את ביתו : בעון . בעבור העון אשר יודע הוא מה שבניו מקילים ובוזים כבודי , ולא מיחה בהם כראוי . ומלת 'להם' היא תקון סופרים , והרי הוא כאלו נאמר לי . או רצה לומר שאת עצמם מקללים ברוע מעשיהם , כי ענוש יענשו , והקללה תבא עליהם : ולא כהה בם . רצה לומר : אף בשמוע דברי איש האלהים , עם כל זאת לא חש ולא גער בבניו להכהות מראות פניהם לביישם ברבים :
<b style="color: gray;">מצודת ציון</b> מקללים . ענין בזיון , כמו ( מלכים א ב ח ) : קללה נמרצת . או הוא מלשון קללה ממש : כהה . ענין חושך :
<b style="color: gray;">רלב"ג</b> מקללים להם בניו ולא כהה בם . הרצון בזה שהוא ידע שישראל היו מקללים בניו בסבת העושק שהיו עושקים אותם בית עלי ממה שהיו חוטפים מהם מן הזבחים ובעבור העצלה שהיתה בהם מהקרבת הקרבנות אשר הובאו להם עד שכבר ישכבון וקרבנות הנשים הצובאות פתח אהל מועד לא קרבו עדיין והנה לא הוכיחם עלי על זה באופן שימנעו מעשות כן אבל אמר להם אל בני כי לא טובה השמועה וגו' , ולא דקדק אחר זה שיוסרו מאלו החטאים :
<b style="color: gray;">מלבי"ם פירוש המילות</b> (יג-טו) השאלות: מ''ש והגדתי לו מלבד שכפי הדקדוק היה לו לומר ואגיד לו בעתיד יפלא הלא לא צוה לשמואל להגיד, שאם לא כן למה לא הגיד לו שמואל עד שהשביעו עלי הלא נביא הכובש נבואתו חייב מיתה, גם צריך לבאר באמת מדוע היה בדעת שמואל להעלים נבואה זו והלא אסור לנביא להעלים נבואתו : והגדתי הגיד לו הטעם מדוע כופל נבואה זאת שנית אחר שבו ביום בא איש אלהים אל עלי ונבא זאת, אומר כי בעת נבא איש אלהים ביום היה עדיין גזר דין שאין עמו שבועה והיה לו עוד רפואה על ידי תשובה ומע''ט, לא כן עתה, אחר שכבר הגדתי לו על ידי הנביא שבא ביום כי שפט אני את ביתו עד עולם בעון אשר ידע כי מקללים להם בניו (רצה לומר שהם מקללים להם לעצמם במה שכבודם נהפך לקלון והכל מקללים אותם בעבור מעשיהם) הנה הגדתי לו והתריתי בו כי בעון שידע שבניו מקללים אשפוט את ביתו עד עולם, כמו שנבא על זה איש האלהים בארך, ובכל זה לא כהה בם שהלא היה ראוי שתיכף ששמע דבר איש אלהים יכהה בם ויזעק עליהם בקול מר צורח והוא לא שת לבו לדברי הנביא :
<h3>{יד}</h3>
וְלָכֵ֥ן נִשְׁבַּ֖עְתִּי לְבֵ֣ית עֵלִ֑י אִֽם־יִתְכַּפֵּ֞ר עֲוֹ֧ן בֵּית־עֵלִ֛י בְּזֶ֥בַח וּבְמִנְחָ֖ה עַד־עוֹלָֽם׃
<b style="color: gray;">מצודת דוד</b> בזבח ובמנחה . כי אין קטיגור נעשה סניגור , על כי חטאם היה בדבר הקרבנות , אולם בתשובה יכופר עון : עד עולם . העון הזה שמור להם עד עולם לזרעם אחריהם , לקיים בהם ככל דברי הנבואה :
<b style="color: gray;">רלב"ג</b> ולכן נשבע השם לבית עלי שלא יתכפר להם עונם באמצעות קרבנות כאלו תאמד זבח ומנחה כי כלם באים לכפרה ולזה היתה סמיכה על ראש השלמים להעיר שגם הם באים לכפרה ומזה המקום דקדקו רבותינו ז''ל שהכפרה לא תשלם לבית עלי בזבח ובמנחה ואולם תשלם במה שהוא יותר טוב מהם והוא העסק בתורה ובגמילות חסדים ומזה המקום יותר הספק איך ענש הש''י האנשים שלא חטאו מפני חטא אבותיהם וזה כי זה העונש לא היה אלא למי שלא ידע את ה' מהכהנים שהוא אוחז את חטא אבותם אמנם מי שהתעסק מהם בידיעת הש''י ינצל מזה העונש אלא שכבר ימשך לו עונש מה במקרה בעבור חטא אבותיו והוא שלא תהיה לו שררה בענין הכהונה מפני היותה סרה מכל משפחתו בחטא האבות :
<b style="color: gray;">מלבי"ם פירוש המילות</b> ולכן זה גרם שהוא עתה גזר דין שיש עמו שבועה, לכן נשבעתי לבית עלי שבזה אין להם תקנה כלל והשבועה היא אם יתכפר עון בית עלי בזבח ומנחה עד עולם, רצה לומר העון שהעוו בענין הזבחים ומנחות כמ''ש למה תבעטו בזבחי ובמנחתי, לא יתכפר להם עד עולם. (מה שאין כן יתר חטאתם יתכפרו בתשובה כי עליהם לא התרה הנביא בו) :
<h3>{טו}</h3>
וַיִּשְׁכַּ֤ב שְׁמוּאֵל֙ עַד־הַבֹּ֔קֶר וַיִּפְתַּ֖ח אֶת־דַּלְת֣וֹת בֵּית־יְהוָ֑ה וּשְׁמוּאֵ֣ל יָרֵ֔א מֵהַגִּ֥יד אֶת־הַמַּרְאָ֖ה אֶל־עֵלִֽי׃
<b style="color: gray;">מצודת דוד</b> ויפתח . פתח הדלתות כמנהגו , ולא הלך להגיד הנבואה לעלי , כי פחד ממנו לבשרו בשורה קשה :
<b style="color: gray;">מצודת ציון</b> המראה . מראה הנבואה :
<b style="color: gray;">מלבי"ם פירוש המילות</b> וישכב הנה שמואל לא הגיד זאת לעלי לבא תיכף בלילה כי שכב עד הבקר, ולא בעת קומו כי הלך למשמרתו ויפתח את דלתות בית ה', ובאר הטעם שלא הגיד לו כי ושמואל ירא מהגיד את המראה וכבר בארתי שלא היה בזה כובש נבואתו כי לא נשלח אל עלי, ולא היה רק מראה והודעה לא שליחות וז''ש מהגיד את המראה :
<h3>{טז}</h3>
וַיִּקְרָ֤א עֵלִי֙ אֶת־שְׁמוּאֵ֔ל וַיֹּ֖אמֶר שְׁמוּאֵ֣ל בְּנִ֑י וַיֹּ֖אמֶר הִנֵּֽנִי׃
<b style="color: gray;">מלבי"ם פירוש המילות</b> ויקרא עלי הבין שהיה איזה חזיון על ביתו, באשר כבר בא אליו נביא באותו יום ולב יודע מרת נפשו :
<h3>{יז}</h3>
וַיֹּ֗אמֶר מָ֤ה הַדָּבָר֙ אֲשֶׁ֣ר דִּבֶּ֣ר אֵלֶ֔יךָ אַל־נָ֥א תְכַחֵ֖ד מִמֶּ֑נִּי כֹּ֣ה יַעֲשֶׂה־לְּךָ֤ אֱלֹהִים֙ וְכֹ֣ה יוֹסִ֔יף אִם־תְּכַחֵ֤ד מִמֶּ֙נִּי֙ דָּבָ֔ר מִכָּל־הַדָּבָ֖ר אֲשֶׁר־דִּבֶּ֥ר אֵלֶֽיךָ׃
<b style="color: gray;">רש"י</b> כה יעשה לך . כאותה קללה עצמה , שלא יהיה לך בנים הגונים , וכן עלתה בו , ואף על פי שהגיד לו ולא כחד , מכאן אמרו ( מכות יא א ) : קללת חכם אפילו על תנאי היא באה :
<b style="color: gray;">מצודת דוד</b> מה הדבר . רצה לומר אין ספק שה' קרא לך עוד , לזאת אשאלך מה דבר בך , ואל תמנע מלהגיד לי : כה יעשה לך אלהים . גזם ולא אמר , וכדומה לזה נמצא הרבה במקרא , והרי הוא כאומר , רעה כזאת וכזאת יעשה לך אלהים , ועוד כזאת יוסיף לך רעה , אם תכחד ממני אפילו דבר אחד מכל דבר ה' :
<b style="color: gray;">מצודת ציון</b> תכחד . ענין מניעה והעלמה , כמו ( בראשית מז יח ) : לא נכחד מאדוני :
<b style="color: gray;">רלב"ג</b> כה יעשה לך אלהים וכה יוסף . הוא לשון קללה והרצון בו כה יעשה לך אלהים רעה כי לא היה יודע עלי שיהיה ענין הנבואה הזאת דבר קללה ויורה על אמתת זה הפירוש מה שאמר בן הדד כה יעשה לי אלהים וכה יוסיף , ואולם רז''ל הוציאו מזה שקללת חכם אפילו על תנאי היא באה על דרך הדרש :
<b style="color: gray;">מלבי"ם פירוש המילות</b> ויאמר {{{א}}} שיגיד לו מה הדבר, {{{ב}}} השביעו שיגיד לו כל הפרטים ואל יעלים דבר :
<h3>{יח}</h3>
וַיַּגֶּד־ל֤וֹ שְׁמוּאֵל֙ אֶת־כָּל־הַדְּבָרִ֔ים וְלֹ֥א כִחֵ֖ד מִמֶּ֑נּוּ וַיֹּאמַ֕ר יְהוָ֣ה ה֔וּא הַטּ֥וֹב בְּעֵינָ֖ו יַעֲשֶֽׂה׃
<b style="color: gray;">רש"י</b> ה' הוא . אדון הוא , והכל שלו :
<b style="color: gray;">מצודת דוד</b> ולא כחד . אפילו דבר אחד : ה' הוא . רצה לומר : הלא הוא ה' והכל שלו , ויעשה הטוב בעיניו , כי מי יוכל לומר לו מה תעשה :
<b style="color: gray;">מלבי"ם פירוש המילות</b> ויגד הגיד לו כל הפרטים, והנה הגם ששמע שעקר הקצף עליו עתה היה על שלא שת לבו לדברי הנביא, בכ''ז השיב, ה' הוא הטוב בעיניו יעשה שחוץ מכוונתו הפשוטה כמצדיק דין שמים, אמר גם כן הלא יש הבדל בין גזר דין שאין עמו שבועה שירצה ה' שלא יתקיים הגזר רק יתבטל על ידי תשובה ואינו טוב בעיניו, לא כן גזר דין זה שיש עמו שבועה שהוא טוב בעיניו שיתקיים ולא יבטלהו בודאי יעשה ואין מזור ותעלה :
<h3>{יט}</h3>
וַיִּגְדַּ֖ל שְׁמוּאֵ֑ל וַֽיהוָה֙ הָיָ֣ה עִמּ֔וֹ וְלֹֽא־הִפִּ֥יל מִכָּל־דְּבָרָ֖יו אָֽרְצָה׃
<b style="color: gray;">מצודת דוד</b> ויגדל . בחכמה ויראת ה' : ולא הפיל וכו' . רוצה לומר : אפילו דבריו שאמר בעצמו לא בנבואה , לא בטל אותם המקום להיות נופלים בארץ לבל יתקיימו [ ואמר במשל , מהזורק דבר מה , ולא יחטיא לנפול בארץ ] :
<b style="color: gray;">מלבי"ם פירוש המילות</b> ויגדל שמואל ספר במעלת נבואת שמואל ג' מדרגות, {{{א}}} מצד עצמו שגדל וה' היה עמו שהיה רוה''ק שוכן עליו בתמידות ולא הפיל מכל דבריו ארצה שזה העד שהוא נביא אמת וכמ''ש (דברים י''ח כ''א) וכי תאמר בלבבך איכה נדע הדבר וכו' הדבר אשר ידבר הנביא בשם ה' ולא יהיה הדבר וכו' :
<h3>{כ}</h3>
וַיֵּ֙דַע֙ כָּל־יִשְׂרָאֵ֔ל מִדָּ֖ן וְעַד־בְּאֵ֣ר שָׁ֑בַע כִּ֚י נֶאֱמָ֣ן שְׁמוּאֵ֔ל לְנָבִ֖יא לַיהוָֽה׃
<b style="color: gray;">מצודת דוד</b> כי נאמן שמואל . כי לפעמים אף אם באה הנבואה למי , היא חוזרת ונפסקת , אבל שמואל היה מוחזק לנביא המתקיים :
<b style="color: gray;">מצודת ציון</b> נאמן . מתקיים , כמו ( לעיל ב לה ) : בית נאמן :
<b style="color: gray;">רלב"ג</b> כי נאמן שמואל לנביא לה' . למדנו מזה שמי שלא יפיל מכל דבריו ארצה לא יצטרך לנתינת אות או מופת אחר שהוא נביא לפי שזה דבר מיוחד בנבואה ולא ידקדק בשאר ההודעות כמו החלום והקסם והוברי שמים כי הם אם יאמרו אמת לפעמים הנה יכזבו פעמים רבות ואין הענין כן בנבואה כי כל דבריה אמת , וכבר יתבאר באיזה סוג מן הדברים יצדק זה בנבואה ובאיזה מהם לא יצדק כי ידמה שמה שתגיד הנבואה בקצת הטובות והרעות האנושיות יקרה שלא יתקיים כשנעתקו האנשים שבא להם הייעוד מהטוב אשר בא להם בעבור הייעוד הטוב או מהרע אשר בא להם בעבור הייעוד הרע :
<b style="color: gray;">מלבי"ם פירוש המילות</b> {{{ב}}} וידע רצה לומר שלא היה נביא לצורך עצמו לבד כרוב בני הנביאים שחל עליהם הרוח להשכילם ולהודיעם אמיתות באלהות ובהנהגה, כי היה נביא שליח לכל ישראל עד שידעו כל ישראל מדן ועד באר שבע כי נאמן שמואל לנביא לה' שהוא נאמן ביתו ושליח מאתו אמצעי בין ה' ובינם :
<h3>{כא}</h3>
וַיֹּ֥סֶף יְהוָ֖ה לְהֵרָאֹ֣ה בְשִׁלֹ֑ה כִּֽי־נִגְלָ֨ה יְהוָ֧ה אֶל־שְׁמוּאֵ֛ל בְּשִׁל֖וֹ בִּדְבַ֥ר יְהוָֽה׃
<b style="color: gray;">רש"י</b> כי נגלה ה' אל שמואל . לפי שאמר למעלה ודבר ה' היה יקר בימים ההם , אמר כאן כי מעתה בשביל שמואל , נגלה ושנה והרגיל להגלות :
<b style="color: gray;">מצודת דוד</b> ויסף כו' . רצה לומר : עם שלפני זה היה דבר ה' יקר , אבל לאחר זה הוסיף ה' להראה בשלה גם לשאר בני הנביאים : כי נגלה . והסבה היתה , על שנגלה ה' אל שמואל , ובעבורו בא לעולם שפע הנבואה , וחלה גם על יתר בני הנביאים . בדבר ה' . רצה לומר : לא שראה שום מראה , כי אם נגלה אליו בדבריו וקולו אשר שמע :
<b style="color: gray;">רלב"ג</b> והנה זכר שכבר הוסיף ה' להראה בשילה לשמואל והיה דבר שמואל לכל ישראל בחיי עלי בעניני הנבואה ובזה האופן היה מנהיג אותם גם בחיי עלי כי כבר נתפרסם להם שהוא היה נביא אמת :
<b style="color: gray;">מלבי"ם פירוש המילות</b> השאלות: מ''ש ויוסף ה' להראה, כי נגלה דבר ה' וכו' הוא כפל לשון : {{{ג}}} ויסף שהיה שפע נבואתו רבה כל כך עד שמרוב השפע שעברה עליו נאצלה גם על בני הנביאים הקטנים ממנו, כמ''ש ואצלתי מן הרוח אשר עליך ושמתי עליהם, רק שהיתה נבואתם קטנה ממנו במדרגה שאצלם היה רק מראה כברק המתראה וחוזר ומתעלם כמ''ש ויסף ה' להראה בשלה, מה שאין כן על שמואל נגלה בגילוי גמור ובדבר ה' השולח, ושיעור הכתוב שעל ידי שנגלה דבר ה' אל שמואל בשלה בשפע רב עבר השפע גם על תלמידיו ויסף ה' להראה בשילה :
<h2>שמואל א פרק-ד</h2>
<h3>{א}</h3>
וַיְהִ֥י דְבַר־שְׁמוּאֵ֖ל לְכָל־יִשְׂרָאֵ֑ל וַיֵּצֵ֣א יִשְׂרָאֵל֩ לִקְרַ֨את פְּלִשְׁתִּ֜ים לַמִּלְחָמָ֗ה וַֽיַּחֲנוּ֙ עַל־הָאֶ֣בֶן הָעֵ֔זֶר וּפְלִשְׁתִּ֖ים חָנ֥וּ בַאֲפֵֽק׃
<b style="color: gray;">רש"י</b> ויהי דבר שמואל לכל ישראל . נהיה הדבר שנאמר לשמואל , ובא לכל ישראל , והאיך היה הפורענות , ויצא ישראל לקראת פלשתים למלחמה : האבן העזר . עדיין לא היה כן שמה , כי בימי שמואל נקראת כן ( לקמן ז יב ) , וכאן קרא על שם סופה :
<b style="color: gray;">מצודת דוד</b> ויהי דבר שמואל לכל ישראל . רוצה לומר שהיה ונתקיימה נבואת שמואל לכל ישראל , והוא מה שנאמר לו : הנה אנכי עושה דבר בישראל וכו' , וחוזר ומפרש איך נתקיימה , ואמר : ויצא ישראל וכו' , ואז לא משלו פלשתים על ישראל , ועיין בקונטרס בחשבון הדורות : אבן העזר . הוא דברי כותב הספר , כי שם האבן העזר לא נקראה עד אחר המלחמה האחרת שעשה שמואל , וישראל נצחו אז ( לקמן ז יב ) :
<b style="color: gray;">רלב"ג</b> אחר זה ספר שכבר יצא ישראל לקראת פלשתים למלחמה מעצמם ולא שאלו באלהים עם היות אצלם אורים ותומים ונביא איך יתנהגו בענין המלחמה הזאת ובסוף הענין מתו רבים מישראל וארון האלהים נלקח ובזה נתקיים מ''ש איש האלהים לעלי ומה שאמר לו שמואל :
<b style="color: gray;">מלבי"ם פירוש המילות</b> השאלות: מ''ש ויהי דבר שמואל לכל ישראל לא באר מה דבר להם, ואם כמפרשים שצוה להם לצאת למלחמה כדי שינגפו לפני פלשתים יפלא מאד שאם כן היו מחזיקים אותו לנביא שקר, וזה אי אפשר : ויהי אחר שספר (בסי' הקודם) ששמואל לא הפיל מכל דבריו ארצה מן הנבואות שנבא ליחידים, ספר פה, כי היה ונתקיים גם דבר שמואל לכל ישראל רצה לומר דבר הנבואה שנבא על כלל ישראל, כמ''ש (למעלה ג' י''א) הנני עושה דבר בישראל אשר כל שומעו תצלינה שתי אזניו, וזה נתקיים עתה כי ויצא ישראל לקראת פלשתים וכו' :
<h3>{ב}</h3>
וַיַּעַרְכ֨וּ פְלִשְׁתִּ֜ים לִקְרַ֣את יִשְׂרָאֵ֗ל וַתִּטֹּשׁ֙ הַמִּלְחָמָ֔ה וַיִּנָּ֥גֶף יִשְׂרָאֵ֖ל לִפְנֵ֣י פְלִשְׁתִּ֑ים וַיַּכּ֤וּ בַמַּֽעֲרָכָה֙ בַּשָּׂדֶ֔ה כְּאַרְבַּ֥עַת אֲלָפִ֖ים אִֽישׁ׃
<b style="color: gray;">רש"י</b> ותטש המלחמה . ותתפשט המלחמה , כמו ( לקמן ל טז ) : והנם נטושים על פני הארץ , וכן ( שופטים טו ט ) : וינטשו בלחי :
<b style="color: gray;">מצודת דוד</b> ותטוש המלחמה . אנשי המלחמה נתפשטו כדרך הנלחמים :
<b style="color: gray;">מצודת ציון</b> ויערכו . ענין סדור , כמו ( ויקרא ו ה ) : וערך עליה העולה , ורצה לומר , סדרו אנשי החיל לעמוד מול המלחמה : ותטוש . ענין פזור והתפשטות , כמו ( במדבר יא לא ) : ויטוש על המחנה : וינגף . ענין הכאה , כמו ( תהלים צא יב ) : פן תגוף באבן רגליך : במערכה . היא מקום המלחמה , שעומדים שם סדורים :
<b style="color: gray;">רלב"ג</b> ותטוש המלחמה . הרצון בו שפשטה המלח מה :
<b style="color: gray;">מלבי"ם פירוש המילות</b> ויערכו מקום המערכה אינו מקום המחנה, רק מקום ממוצע בין שתי המחנות אשר יגבילו הלוחמים ביניהם ללחום שם ושם ערכו פלשתים לקראת ישראל, ותטש המלחמה שנתפשטה בשדה המערכה וינגף ישראל ונפל ממנו בשדה המערכה כארבעת אלפים איש, ובכ''ז לא היה מפלה לגמרי, כי לא נסו איש לאהליו רק שבו אל המחנה. וזה שכתוב :
<h3>{ג}</h3>
וַיָּבֹ֣א הָעָם֮ אֶל־הַֽמַּחֲנֶה֒ וַיֹּֽאמְרוּ֙ זִקְנֵ֣י יִשְׂרָאֵ֔ל לָ֣מָּה נְגָפָ֧נוּ יְהוָ֛ה הַיּ֖וֹם לִפְנֵ֣י פְלִשְׁתִּ֑ים נִקְחָ֧ה אֵלֵ֣ינוּ מִשִּׁלֹ֗ה אֶת־אֲרוֹן֙ בְּרִ֣ית יְהוָ֔ה וְיָבֹ֣א בְקִרְבֵּ֔נוּ וְיֹשִׁעֵ֖נוּ מִכַּ֥ף אֹיְבֵֽינוּ׃
<b style="color: gray;">מצודת דוד</b> אל המחנה . לאותן שלא הלכו במערכה : למה נגפנו . כי חשבו אשר המה מנוקים מעון : את ארון . כי אמרו : כאשר ישגיח ה' בארון בריתו , ישגיח גם בנו :
<b style="color: gray;">מלבי"ם פירוש המילות</b> השאלות: שאל מהרי''א מדוע לקחו עתה את הארון מה שלא עשו כן בשום פעם, מה היה הקצף שבעבורו נתן לשבי עוזו ונשבה ארון הקדש : ויבא העם אל המחנה ע''ד להלחם שנית. ויאמרו זקני ישראל מהרי''א נתן כמה טעמים למה נלקח ארון האלהים ויתן לשבי עוזו, ולדעתי כולם מבוארים בכתובים, (ט עם א בהיות ישראל אז רעים וחטאים עובדי עבודה זרה ופסל מיכה היה ביניהם כמ''ש (שופטים י''ח ל''א) שהתמיד כל ימי היות בית האלהים בשילה, ולקמן (ז' ג') אמר להם שמואל הסירו את אלהי הנכר. ובכ''ז חשבו את עצמם לצדיקים עד ששאלו למה נגפנו ה' וזה העלה חמת ה' בם כמ''ש הנני נשפט אותך על אמרך לא חטאתי (ירמיה ב' ל''ה), {{{ב}}} נמשך מהקודם, שעל ידי שנדמו כחולה אנוש הבלתי מרגיש מכאוב כלל וחשבו שהם צדיקים ולא חשבו להיטיב מעשיהם ולבקש תשועה מה' רק אמרו נקחה אלינו משלה את ארון ברית ה' ויבא בקרבנו וישענו מכף איבינו, חשבו באשר בהכרח יציל את ארון עוזו וישמרהו מיד פלשתים ועל ידי זה ינצלו וישמרו גם הם, וזה מחשבת דופי, כי ברית הארון אינו תכלית לעצמו רק בעבור ישמרו את הכתוב בו :
<h3>{ד}</h3>
וַיִּשְׁלַ֤ח הָעָם֙ שִׁלֹ֔ה וַיִּשְׂא֣וּ מִשָּׁ֗ם אֵ֣ת אֲר֧וֹן בְּרִית־יְהוָ֛ה צְבָא֖וֹת יֹשֵׁ֣ב הַכְּרֻבִ֑ים וְשָׁ֞ם שְׁנֵ֣י בְנֵֽי־עֵלִ֗י עִם־אֲרוֹן֙ בְּרִ֣ית הָאֱלֹהִ֔ים חָפְנִ֖י וּפִֽינְחָֽס׃
<b style="color: gray;">מצודת דוד</b> יושב הכרובים . אשר שוכן על הכרובים אשר על הכפורת : ושם וכו' . רוצה לומר : הם נשאו הארון :
<b style="color: gray;">מלבי"ם פירוש המילות</b> {{{ג}}} חטאו במה שהוציאו את הארון מקדש הקדשים בלא רשות גבוה ולא שאלו לא לשמואל ולא לאורים ותומים אם יעשו זאת, וזה שכתוב וישלח העם שלה ששלחו העם מעצמם בלא דעת נביא, וישאו משם את ארון ברית ה' צבאות יושב הכרבים, שמקום הארון הוא תחת הכרובים לא על שדה המערכה והם הניעוהו ממקומו ואת פי ה' לא שאלו (וכבר בארנו בפירוש התורה ודברנו בזה אם היה הארון שבו הלוחות או של שברי לוחות ואין פה מקומו), {{{ד}}} נשבה הארון בחטא בני עלי כמו שהתנבא על זה שמואל, הנני עושה דבר בישראל וכו', וזה שכתוב ושם שני בני עלי עם ארון ברית האלהים וכו', שעליהם היה מדת הדין מתוחה והיה עם הארון שמשם בא הדבור עליהם כי ימותו שניהם ביום אחד והגיע העת להתקיים דבר שמואל ועם מיתתם נשבה הארון אשר נשאוהו :
<h3>{ה}</h3>
וַיְהִ֗י כְּב֨וֹא אֲר֤וֹן בְּרִית־יְהוָה֙ אֶל־הַֽמַּחֲנֶ֔ה וַיָּרִ֥עוּ כָל־יִשְׂרָאֵ֖ל תְּרוּעָ֣ה גְדוֹלָ֑ה וַתֵּהֹ֖ם הָאָֽרֶץ׃
<b style="color: gray;">מצודת דוד</b> וירעו . לכבוד ביאת הארון : ותהום הארץ . הוא מלשון גוזמא והפלגה , ורוצה לומר : קול התרועה נשמע למרחוק :
<b style="color: gray;">מצודת ציון</b> ותהום . מלשון המייה :
<b style="color: gray;">מלבי"ם פירוש המילות</b> ויהי, כאשר בא הארון אל המחנה הריעו תרועת נצחון באשר חשבו כי כמו שנצח את האויבים בעת נכנסו לארץ וצרו על יריחו כן ינצח גם עתה וגם בזה חטאו כמו שהעיר הרי''א כי במלחמת יריחו צוה ה' בל יריעו ובל ישמיעו את קולם עד עת נפילת החומה שהוא עת הנצחון, אבל קודם לכן לא יריעו רק ישאו עיניהם אל ה' לבקש תשועתו מני צר והם לא כן עשו :
<h3>{ו}</h3>
וַיִּשְׁמְע֤וּ פְלִשְׁתִּים֙ אֶת־ק֣וֹל הַתְּרוּעָ֔ה וַיֹּ֣אמְר֔וּ מֶ֠ה ק֣וֹל הַתְּרוּעָ֧ה הַגְּדוֹלָ֛ה הַזֹּ֖את בְּמַחֲנֵ֣ה הָעִבְרִ֑ים וַיֵּ֣דְע֔וּ כִּ֚י אֲר֣וֹן יְהוָ֔ה בָּ֖א אֶל־הַֽמַּחֲנֶֽה׃
<b style="color: gray;">מצודת דוד</b> ויאמרו . אלו לאלו : וידעו . אחר החקירה , נודע להם שבא הארון אליהם :
<b style="color: gray;">מצודת ציון</b> העברים . בני ישראל נקראים עברים , כי אברהם אביהם היה מעבר הנהר :
<b style="color: gray;">מלבי"ם פירוש המילות</b> וישמעו ספר כי הגם ששני המחנות היו רחוקים זה מזה שמעו פלשתים את קול התרועה למרחוק, ובאשר חקרו על סבת התרועה נודע להם כי בא הארון אל המחנה :
<h3>{ז}</h3>
וַיִּֽרְאוּ֙ הַפְּלִשְׁתִּ֔ים כִּ֣י אָמְר֔וּ בָּ֥א אֱלֹהִ֖ים אֶל־הַֽמַּחֲנֶ֑ה וַיֹּאמְרוּ֙ א֣וֹי לָ֔נוּ כִּ֣י לֹ֥א הָיְתָ֛ה כָּזֹ֖את אֶתְמ֥וֹל שִׁלְשֹֽׁם׃
<b style="color: gray;">מצודת דוד</b> לא היתה כזאת . להביא הארון אל המלחמה :
<b style="color: gray;">מצודת ציון</b> שלשם . יום השלישי שלפני היום :
<b style="color: gray;">מלבי"ם פירוש המילות</b> וייראו וכו' כי אמרו שעם הארון בא אלהים השוכן עליו אל המחנה והוא ילחם בם. ויאמרו אוי לנו רצה לומר שנתנו שתי סבות ליראתם, {{{א}}} שהגם שעד עתה היו הם הנוצחים תמיד את ישראל, הלא לא היתה כזאת אתמול שלשום שעד עתה לחמנו עם אנשים ועתה עם אל מושיעם :
<h3>{ח}</h3>
א֣וֹי לָ֔נוּ מִ֣י יַצִּילֵ֔נוּ מִיַּ֛ד הָאֱלֹהִ֥ים הָאַדִּירִ֖ים הָאֵ֑לֶּה אֵ֧לֶּה הֵ֣ם הָאֱלֹהִ֗ים הַמַּכִּ֧ים אֶת־מִצְרַ֛יִם בְּכָל־מַכָּ֖ה בַּמִּדְבָּֽר׃
<b style="color: gray;">רש"י</b> בכל מכה במדבר . על ים סוף . ויונתן תרגם : ולעמיה עבד פרישן במדברא . ובספרי שנינו : שהפרשה הזו עירוב דברים , מי שאמר זה לא אמר זה , כשרין שבהם אמרו : מי יצילנו מיד האלהים האדירים האלה , והרשעים אמרו : אלה הם האלהים המכים את מצרים בכל מכה , כל מכות שהיו לו , על המצרים הביאם , אין לו עוד מכה מעתה :
<b style="color: gray;">מצודת דוד</b> במדבר . על ים סוף שהוא במדבר :
<b style="color: gray;">מצודת ציון</b> האדירים האלה . בכל המקרא הזה אמר בלשון רבים , לפי שאמר 'האלהים' שכתוב בכל מקום בלשון רבים , לזה אמר הכל בלשון רבים :
<b style="color: gray;">רלב"ג</b> אלה הם האלהים המכים את מצרים בכל מכה במדבר . ר''ל ובמדבר כי ענין קריעת ים סוף היה במדבר אשר בו מתו פרעה וחילו וכבר הכם קודם זה במצרים במינים רבים מהמכות :
<b style="color: gray;">מלבי"ם פירוש המילות</b> {{{ב}}} אוי לנו רצה לומר ולא לבד שאין תקוה שאנחנו ננצח עוד יש פחד כי נאבד בידו כי מי יצילנו מיד האלהים האדירים האלה. אלה הם רצה לומר הלא גבורתו נודעת מכבר מימי קדם, ואי אפשר לאמר שהוא כח מוגבל רק על דבר אחד (למשל להכות בדבר, או במים, לא לנצח במלחמה) שהלא הכה בכל מיני מכה, וכן אי אפשר לאמר שמושל רק בארץ מיוחדת, (רק בארץ מצרים לא בפלשתים) שהלא הכה את מצרים וגם במדבר הרי מושל על הישוב ועל המדבר שהם מקומות שונים :
<h3>{ט}</h3>
הִֽתְחַזְּק֞וּ וִֽהְי֤וּ לַֽאֲנָשִׁים֙ פְּלִשְׁתִּ֔ים פֶּ֚ן תַּעַבְד֣וּ לָעִבְרִ֔ים כַּאֲשֶׁ֥ר עָבְד֖וּ לָכֶ֑ם וִהְיִיתֶ֥ם לַאֲנָשִׁ֖ים וְנִלְחַמְתֶּֽם׃
<b style="color: gray;">מצודת דוד</b> התחזקו . אמרו אלו לאלו אתם פלשתים התחזקו : והיו לאנשים . רצה לומר לגבורים ואמיצי הלב : והייתם . רצה לומר : אבל אם תהיו לאנשים , אז תוכלו על כל פנים להלחם בהם , לבלי היות מנוצחים לעבוד אותם , ותהיו על כל פנים דומה להם בדבר הנצחון :
<b style="color: gray;">מצודת ציון</b> לאנשים . רצה לומר גבורים ואמיצי לב :
<b style="color: gray;">רלב"ג</b> פן תעבדו לעברים כאשר עבדו לכם . זה מורה כי לא היו פלשתים מושלים בישראל ולא ישראל בפלשתים ואפשר שמזמן קרוב יצאו בני ישראל מעבודתם או אפשר שיארך זמן עבודתם את הפלשתים עד מות עלי ויהיו אם כן שנות שמשון נכללות בשנות עלי ונמנו לשניהם כי רוב ישיבת שמשון היה בישיבת שדה פלשתים וכשלא היה שמשון שר היה שופט אותם עלי :
<b style="color: gray;">מלבי"ם פירוש המילות</b> השאלות: אחרי התיראו מאלהים המכים את מצרים איך אמרו התחזקו והיו לאנשים וכי ילחם איש עם אלהים ויוכל, ומהו הכפל והיו לאנשים והייתם לאנשים : התחזקו הנה ממ''ש האלהים האלה, אלה הם האלהים בלשון רבים, מבואר כי חשבו שאלהי יעקב אינו הסבה הראשונה (שידוע שהאומות הקדמונים כולם החליטו שמן הנמנע בכלל שהסבה הראשונה יהיה לו איזה קשר עם שוכני בתי חומר) רק חשבו שהוא קיבוץ כחות נשגבים רבים, עצומים יותר מכח אלהיהם אשר הם עובדים אותם, והיו חושבים כי לפעמים יתעצמו אדירי עמים, או אנשים רפאים להלחם עם בני אלים ולנצחם, כידוע בשירי היונים והבליהם, ולכן אמרו התחזקו והיו לאנשים פלשתים כאומר אל תהיו בהמות אשר לא יתגברו על בני אלים לעולם, רק היו אנשים שהם בכח אנושותם יתגברו לפעמים על האלים וכחות הנשגבות (ע''ד כי שרית עם אלהים ועם אנשים ותוכל) וגם אם לא תנצחו אתם למו על כל פנים התחזקו פן תעבדו לעברים כאשר עבדו לכם תרויחו בל ינצחו הם לכם עד שתהיו אתם עבדים למו. ומוסיף לאמר שאף אם לא תוכלו גם לזאת, ובני אלים ינצחו אתכם על כל פנים והייתם לאנשים ונלחמתם רצה לומר אינו דומה המנוצח במלחמה, שעל כל פנים היה לאיש ולחם כדרך אנשים, ממי שימסר אל אויבו ולא ילחם שזה יצא מכלל אנשים ודומה כבהמה שינהיגוה שולל בלי דעת. ובמה שנלחמתם תראו שאתם אנשים ולא בהמות :
<h3>{י}</h3>
וַיִּלָּחֲמ֣וּ פְלִשְׁתִּ֗ים וַיִּנָּ֤גֶף יִשְׂרָאֵל֙ וַיָּנֻ֙סוּ֙ אִ֣ישׁ לְאֹהָלָ֔יו וַתְּהִ֥י הַמַּכָּ֖ה גְּדוֹלָ֣ה מְאֹ֑ד וַיִּפֹּל֙ מִיִּשְׂרָאֵ֔ל שְׁלֹשִׁ֥ים אֶ֖לֶף רַגְלִֽי׃
<b style="color: gray;">מצודת ציון</b> רגלי . הולכי רגל , לא רוכבי סוסים :
<b style="color: gray;">מלבי"ם פירוש המילות</b> וילחמו פלשתים וינגף ישראל, ועתה לא שבו אל המחנה כמו בפעם הראשון ששבו אחור בסדר כי עתה נסו ונתפזרו בלי סדר, ועל ידי זה היתה המכה גדולה מאד :
<h3>{יא}</h3>
וַאֲר֥וֹן אֱלֹהִ֖ים נִלְקָ֑ח וּשְׁנֵ֤י בְנֵֽי־עֵלִי֙ מֵ֔תוּ חָפְנִ֖י וּפִֽינְחָֽס׃
<b style="color: gray;">מלבי"ם פירוש המילות</b> ואחר כך נלקח גם ארון אלהים כו' ומתו חפני ופינחס נושאיו, ובזה נתקיים נבואת שמואל כמ''ש ויהי דבר שמואל לכל ישראל :
<h3>{יב}</h3>
וַיָּ֤רָץ אִישׁ־בִּנְיָמִן֙ מֵהַמַּ֣עֲרָכָ֔ה וַיָּבֹ֥א שִׁלֹ֖ה בַּיּ֣וֹם הַה֑וּא וּמַדָּ֣יו קְרֻעִ֔ים וַאֲדָמָ֖ה עַל־רֹאשֽׁוֹ׃
<b style="color: gray;">רש"י</b> איש בנימן . זה היה שאול , שחטף את הלוחות מיד גלית וברח לו :
<b style="color: gray;">מצודת דוד</b> ומדיו קרועים . דרך צער ואבלות :
<b style="color: gray;">מצודת ציון</b> ומדיו . ומלבושיו , כמו ( לקמן יז לח ) : וילבש וגו' מדיו : ואדמה . עפר :
<b style="color: gray;">מלבי"ם פירוש המילות</b> וירץ הגם שרבים מבני שילה היו שם ונסו, הנה הם בנוסם התפזרו בכל פנה, התחבאו במערות וצחיחים, ורק איש אחד רץ ובא ביום ההוא מן המערכה בדרך ישר לשילה לבשר הדבר כי ראה הכל בעיניו ומדיו קרעים על שבר בת עמו :
<h3>{יג}</h3>
וַיָּב֗וֹא וְהִנֵּ֣ה עֵ֠לִי יֹשֵׁ֨ב עַֽל־הַכִּסֵּ֜א (יך) [יַ֥ד] דֶּ֙רֶךְ֙ מְצַפֶּ֔ה כִּֽי־הָיָ֤ה לִבּוֹ֙ חָרֵ֔ד עַ֖ל אֲר֣וֹן הָאֱלֹהִ֑ים וְהָאִ֗ישׁ בָּ֚א לְהַגִּ֣יד בָּעִ֔יר וַתִּזְעַ֖ק כָּל־הָעִֽיר׃
<b style="color: gray;">רש"י</b> יד דרך מצפה . אצל יד הדרך היה מצפה :
<b style="color: gray;">מצודת דוד</b> ויבא . רצה לומר : בעת בואו לשילה , ישב עלי על הכסא וכו' : יד דרך מצפה . אצל מקום דרך ההולך למקום המלחמה , והיה מצפה ומייחל לשמוע מה מהמלחמה , כי היה לבו חרד על הליכת הארון : והאיש בא . מדרך אחר בא להגיד בהעיר : ותזעק . זעקת שבר ויללה :
<b style="color: gray;">מצודת ציון</b> יד . מקום : מצפה . ענין תוחלת ותקוה , כמו ( מיכה ז ז ) : ואני בה' אצפה :
<b style="color: gray;">רלב"ג</b> והנה עלי יושב על הכסא יד דרך מצפה . ר''ל שהיה הכסא במקום שהיה מצפה ומביט הדרך אם יבא מבשר להגיד לו מה שקרה לארון האלהים : כי היה לבו חרד על ארון האלהים . ולזאת הסבה היה הכסא אצל מקום השער לראות העוברים והשבים וזה מורה על רוב חסידתו שלא היה חרד לבניו עם מה שגלה לו איש האלהים ששניהם ימותו ביום אחד גם בשמעו מות חפני ופנחס לא חרד מאד עד ששמע שארון האלהים נלקח כי אז נפל אחורנית מעל הכסא מרוב החרדה ובסבת הנפילה נשברה מפרקתו מרוב החולשה ומת מכובד גופו ורוב הזקנה כי הכובד ההוא היה סבת מיתתו בנפלו :
<b style="color: gray;">מלבי"ם פירוש המילות</b> (יג-יז) השאלות: מ''ש ויבא שילה, ויבא והנה עלי, והאיש בא להגיד, כפל לשון - למה הקדים שעלי יושב יד דרך מצפה, ואחרי זה הקדים כי עלי עיניו קמה ולא יכול לראות, ולמה קראו בפי''ב בשם מבשר, ולמה לא הלך האיש תיכף אל עלי שהיה הכהן ואליו ראוי שיגיד ראשונה מה שקרה לבניו ולארון, ואם לא רצה לבשר בשורה למה לא נשמר מזה אחר כך ויגד לו פתאום עד שסבב מיתתו : ויבוא והנה עלי מקדים דברו בל יפלא בעינינו. {{{א}}} מדוע לא בא המבשר אל עלי בראשונה בשהוא נשיא עמו וראוי להגיד לו ראשונה?, {{{ב}}} איך לא נשמר מהגיד אל הזקן פתאום מיתת בניו ולקיחת הארון שזה גרם מיתתו ומוציא דבר הוא כסיל, וכמו שאמרו חכמינו זכרונם לברכה (פ''ק דפסחים ג') ע''ז מספר כי עלי היה אז ישב על הכסא יד דרך מצפה, רצה לומר שלא היה בעיר רק בשער העיר מהעבר השני הקרוב אל הדרך ושם היה יושב מצפה על מבשר שיבא מהמערכה להגיד לו מה נעשה עם הארון כי היה לבו חרד על ארון האלהים והאיש בא להגיד בעיר האיש המבשר אחר שנס מהמלחמה סבב דרכו ובא מהעבר השני ועל ידי זה היה ראשית הגדתו בעיר, שהם ראוהו תחלה ועל ידי זה ותזעק כל העיר :
<h3>{יד}</h3>
וַיִּשְׁמַ֤ע עֵלִי֙ אֶת־ק֣וֹל הַצְּעָקָ֔ה וַיֹּ֕אמֶר מֶ֛ה ק֥וֹל הֶהָמ֖וֹן הַזֶּ֑ה וְהָאִ֣ישׁ מִהַ֔ר וַיָּבֹ֖א וַיַּגֵּ֥ד לְעֵלִֽי׃
<b style="color: gray;">מצודת ציון</b> ההמון . העם הרב :
<b style="color: gray;">מלבי"ם פירוש המילות</b> וישמע וכיון ששמע עלי את קול הצעקה ושאל על סבתו קראו להאיש שיבא להגיד לעלי כי לא רצה שום איש להגיד בשורה רעה כזאת להזקן, ובהיות שהאיש נקרא במהירות אל עלי אחר שכבר היתה צעקה ברחובות חשב שכבר ידע עלי כלל הדברים ואינו דורש מאתו רק לדעת פרטי הדברים, וגם שעל ידי המהירות לא הגיד בישוב הדעת, והגיד לו הכל פתאום, וזה שכתוב והאיש מהר ויבא ועל ידי זה ויגד לעלי את הכל פתאום :
<h3>{טו}</h3>
וְעֵלִ֕י בֶּן־תִּשְׁעִ֥ים וּשְׁמֹנֶ֖ה שָׁנָ֑ה וְעֵינָ֣יו קָ֔מָה וְלֹ֥א יָכ֖וֹל לִרְאֽוֹת׃
<b style="color: gray;">מצודת ציון</b> קמה . רצה לומר כל אחת קמה , כי בעת הראות , דרך העין להתנענע , ושל עלי קמה ועמדה , כי לא ראה עוד :
<b style="color: gray;">מלבי"ם פירוש המילות</b> ועלי וכו' ועיניו קמה שאם היה יכול לראות והיה רואה את האיש ואדמה על ראשו וכל העיר קרועי בגדים לא היה מתפעל כל כך מקול השמועה הפתאומית כי היה נודע לו לאט לאט (ועיניו קמה יחיד על רבים, ויש לפרש וראות עיניו קמה) :
<h3>{טז}</h3>
וַיֹּ֨אמֶר הָאִ֜ישׁ אֶל־עֵלִ֗י אָֽנֹכִי֙ הַבָּ֣א מִן־הַמַּעֲרָכָ֔ה וַאֲנִ֕י מִן־הַמַּעֲרָכָ֖ה נַ֣סְתִּי הַיּ֑וֹם וַיֹּ֛אמֶר מֶֽה־הָיָ֥ה הַדָּבָ֖ר בְּנִֽי׃
<b style="color: gray;">מצודת דוד</b> מה היה הדבר . מה נעשה בהמלחמה :
<b style="color: gray;">מצודת ציון</b> נסתי . ברחתי :
<b style="color: gray;">מלבי"ם פירוש המילות</b> אנכי הבא הודיע לו, {{{א}}} שבא מן המערכה וראה הכל בעיניו, {{{ב}}} שבל יחשב שעברו על זה איזה ימים שאפשר ששכח איזה דבר כי היום נס מן המערכה (וחכמינו זכרונם לברכה לישב הכפל פה דרשו שהיה שאול, ושבא מן המערכה שילה ועל זה אמר אנכי הבא מן המערכה, ושם שמע שנשבה הארון וחזר בו ביום אל המערכה וחטף הלוחות ונס עמהם בו ביום שנית לשילה ועל זה אמר מן המערכה נסתי היום) :
<h3>{יז}</h3>
וַיַּ֨עַן הַֽמְבַשֵּׂ֜ר וַיֹּ֗אמֶר נָ֤ס יִשְׂרָאֵל֙ לִפְנֵ֣י פְלִשְׁתִּ֔ים וְגַ֛ם מַגֵּפָ֥ה גְדוֹלָ֖ה הָיְתָ֣ה בָעָ֑ם וְגַם־שְׁנֵ֨י בָנֶ֜יךָ מֵ֗תוּ חָפְנִי֙ וּפִ֣ינְחָ֔ס וַאֲר֥וֹן הָאֱלֹהִ֖ים נִלְקָֽחָה׃
<b style="color: gray;">מצודת דוד</b> וגם מגפה . כי הפלשתים רדפו אחריהם והכום :
<b style="color: gray;">מצודת ציון</b> המבשר . כל המספר חדשות בין טוב בין רע , נקרא מבשר :
<b style="color: gray;">מלבי"ם פירוש המילות</b> ויען המבשר ויאמר יש הבדל בין מגיד ובין מבשר, שמבשר הוא תמיד לטוב שמגיד דבר שחברו שמח בו ורוצה לשמעו ופה שבא על דבר רע הוא בדבר שצריך להגידו והוא המוכן להגיד כי יודע הדבר בבירור או שראה בעיניו, וכוונתו שאחר שחשב שכבר הוגד הדבר לעלי, ולא קראוהו רק מצד היותו מבשר : . ויודע הכל בבירור, ולכן לא נשמר ברוחו והגיד כל מה שנתהוה כסדר, תחלה נס ישראל ואחר כך מגפה גדולה היתה בעם ואחר כך מתו חפני ופינחס ואחר כך נלקח ארון אלהים. ובאמת אצל עלי היה הכל שמועה פתאומית ולכן :
<h3>{יח}</h3>
וַיְהִ֞י כְּהַזְכִּיר֣וֹ ׀ אֶת־אֲר֣וֹן הָאֱלֹהִ֗ים וַיִּפֹּ֣ל מֵֽעַל־הַ֠כִּסֵּא אֲחֹ֨רַנִּ֜ית בְּעַ֣ד ׀ יַ֣ד הַשַּׁ֗עַר וַתִּשָּׁבֵ֤ר מַפְרַקְתּוֹ֙ וַיָּמֹ֔ת כִּֽי־זָקֵ֥ן הָאִ֖ישׁ וְכָבֵ֑ד וְה֛וּא שָׁפַ֥ט אֶת־יִשְׂרָאֵ֖ל אַרְבָּעִ֥ים שָׁנָֽה׃
<b style="color: gray;">רש"י</b> מפרקתו . אפרקותיה , עצם הצואר :
<b style="color: gray;">מצודת דוד</b> בעד יד השער . נגד מקום השער : כי זקן האיש וכבד . רצה לומר : לפי שהיה זקן וכחו תש והיה בעל בשר , לזה לא היה יכול להתחזק בעת נפלו להטות עצמו על צדו :
<b style="color: gray;">מצודת ציון</b> אחורנית . לאחוריו : בעד . נגד : מפרקתו . הוא עצם הצואר , על שם שעשוי פרקים פרקים :
<b style="color: gray;">מלבי"ם פירוש המילות</b> ויהי כהזכירו את ארון האלהים שהוא היותר יקר בעיניו ויפל וכו' נתן ג' טעמים על שנשבר מפרקתו בנפילה זאת, {{{א}}} שנפל מעל הכסא שהוא מקום גבוה, {{{ב}}} שנפילתו היתה אחרנית, {{{ג}}} שנפל בעד יד השער שהיה על מרומי קרת ולכן ותשבר מפרקתו וימת תיכף. עתה נותן ג' טעמים על שמת תיכף, {{{א}}} כי זקן האיש בשנים, {{{ב}}} וכבד בגוף, {{{ג}}} אפסו כחותיו מרוב עבודה ששפט את ישראל ארבעים שנה :
<h3>{יט}</h3>
וְכַלָּת֣וֹ אֵֽשֶׁת־פִּינְחָס֮ הָרָ֣ה לָלַת֒ וַתִּשְׁמַ֣ע אֶת־הַשְּׁמֻעָ֔ה אֶל־הִלָּקַח֙ אֲר֣וֹן הָאֱלֹהִ֔ים וּמֵ֥ת חָמִ֖יהָ וְאִישָׁ֑הּ וַתִּכְרַ֣ע וַתֵּ֔לֶד כִּֽי־נֶהֶפְכ֥וּ עָלֶ֖יהָ צִרֶֽיהָ׃
<b style="color: gray;">רש"י</b> ללת . על כרחו 'ללדת' פירושו , ואין לו דמיון . ומנחם חברו בחלק 'יללה' , לפי שחבלי לידתה ביללה באו לה , ויסוד יללה , אין אות ביסודה אלא למ''ד לבדה : נהפכו . נשתנו מכדרכן , לכך מתה : צריה . צירי דלתי בטנה , קרדוני''ל בלע''ז :
<b style="color: gray;">מצודת דוד</b> הרה ללת . רצה לומר : נשלם ימי הריונה ללדת : כי נהפכו . מחרדת השמועה , נהפכו ונתגלגלו עליה פתאום חבלי הלידה :
<b style="color: gray;">מצודת ציון</b> ללת . רצה לומר ללדת , ובא בחסרון הדל''ת , לפי שילדה ביללה : ותכרע . נפלה על ברכיה : נהפכו . ענין סבוב וגלגול , על כי בעת הגלגול מתהפך הדבר מצד אל צד , וכן ( שופטים ז יג ) : מתהפך במחנה מדין : צריה . הם חבלי הלידה , הבאה מהשמטת קשרי הרחם התקועים זה בזה , והוא מושאל מן צירי הדלתות , וכן ( ישעיהו יג ח ) : צירים וחבלים יאחזון :
<b style="color: gray;">רלב"ג</b> הרה ללת . אחשוב שיהיה שרשו נלה ויהי מקור וענינו ענין שלמות כאילו יאמר שמלאו ימי הריונה ללדת כאמרו וימלאו ימיה ללדת וכבר פירשוהו מענין יללה והוא חסר למ''ד אחרת כי היה משפטו לללת : ותכרע ותלד כי נהפכו עליה ציריה . ולא יכלה להתאמץ על דבר הלידה כראוי , והיא קראה שם הנער אי כבוד לאמר גלה כבוד מישראל :
<b style="color: gray;">מלבי"ם פירוש המילות</b> (יט-כב) השאלות: מדוע סדר אל הלקח ארון אלהים ואל מות חמיה ואישה וכן בפסוק כ''א, ובפסוק י''ז סדר תחלה מיתת חפני ופנחס, ואחר כך לקיחת הארון שהיה אחר כך כנ''ל, מ''ש ותקרא לנער וכו' אל הלקח, ותאמר גלה כבוד וכו', הוא כפל מבואר אין לו הבנה כלל, ותחלה הזכירה מה שנלקח הארון ומת חמיה ואישה וסיימה רק בלקיחת ארון האלהים לבד שזה צריך טעם ודעת : וכלתו ספר איך ספו תמו כל בית עלי ביום ההוא כלתו היתה קרובה ללדת ותשמע כו' אל הלקח ארון כי העם הקדימו החשוב בעיניהם שהוא הארון ואחריו מות עלי ואחריו מות אישה, כי נהפכו עליה ציריה פי' מהרי''א, שאחר יציאת הולד נהפכו לאחור, ונעדרו הצירים והמכאובים ולא זבו ממנה המותרות הדמיות כי בהעדר הכח והפסק המכאובים לא יצאו עוד וזה היה סבת מיתתה, ומלת ללת פי' בחסרון ד' ללדת, והרד''ק מפרשו מענין יללה, והרלב''ג מפרשו משורש נלה כמו כנלותך לבגוד שהוא מענין כליון והשלמה שנשלמו ימי הריונה :
<h3>{כ}</h3>
וּכְעֵ֣ת מוּתָ֗הּ וַתְּדַבֵּ֙רְנָה֙ הַנִּצָּב֣וֹת עָלֶ֔יהָ אַל־תִּֽירְאִ֖י כִּ֣י בֵ֣ן יָלָ֑דְתְּ וְלֹ֥א עָנְתָ֖ה וְלֹא־שָׁ֥תָה לִבָּֽהּ׃
<b style="color: gray;">מצודת דוד</b> וכעת מותה . וכאשר בא עת מותה על ידי הלידה הפתאומית : אל תראי . היות חשבו שמתפחדת שלא תמות גם היא בעבור רוע המזל , וכמו שאמרו רבותינו ז''ל ( שבת קה ב ) : אחד מן המשפחה שמת , ידאגו וכו' , ולזה אמרו לה , דעי כי בן ילדת , ושוב אין לך לפחד , כי אם נולד בן זכר , נתרפאת כל המשפחה , וכמו שאמרו רבותינו ז''ל ( ירושלמי מועד קטן ג ז ) : ולא שתה לבה . אל דבריהן :
<b style="color: gray;">מצודת ציון</b> ענתה . השיבה : שתה . שמה , כמו ( שמות י א ) : למען שיתי ( כא ) אי כבוד . כמו אין כבוד , ותחסר הנו''ן , כמו ( איוב כב ל ) : ימלט אי נקי . והיא בחיר''ק , ודוגמתו ( לקמן כא ט ) : ואין יש פה , שהיא בחיר''ק :
<h3>{כא}</h3>
וַתִּקְרָ֣א לַנַּ֗עַר אִֽי־כָבוֹד֙ לֵאמֹ֔ר גָּלָ֥ה כָב֖וֹד מִיִּשְׂרָאֵ֑ל אֶל־הִלָּקַח֙ אֲר֣וֹן הָאֱלֹהִ֔ים וְאֶל־חָמִ֖יהָ וְאִישָֽׁהּ׃
<b style="color: gray;">רש"י</b> אי כבוד . אין כבוד , וכן ( איוב כב ל ) : ימלט אי נקי , אין נקי : אל הלקח . כמו על הלקח , ואין צריך לזוזו מלשון אל , למי שיודע להבין דברו : אל הלקח . איטיויר''ש לאישטריפו''ש בלע''ז : ואל חמיה . ואל הרעה הזאת , שמת חמיה ואישה :
<b style="color: gray;">מצודת דוד</b> לאמר . רצה לומר : השם יורה , אשר בעת שנולד , גלה כבוד מישראל וכו' :
<b style="color: gray;">רלב"ג</b> ואל הלקח ארון האלהים ואל מות חמיה ואישה . כי חמיה היה נביא וכהן גדול ואישה היה ראוי לשמש בכהונה גדולה אחריו כי ידמה שהיה יותר ראוי לכהונה מחפני כי לא היה רע כ''כ כמו חפני ולזה נתקיימה הכהונה גדולה מזרע פינחס עד מלכות שלמה כמו שיתבאר במה שיבא ולזה הקדים בפורענות לזכר חפני קודם פינחס בסוף הענין שכא לזכר כי הסבה החזקה למה שאמרה גלה כבוד מישראל הוא הלקח ארון האלהים כי כבר נשאר לישראל נביא והיה שם מהכהני' גם כן מי שיתמנה כהן גדול תחת עלי :
<b style="color: gray;">מלבי"ם פירוש המילות</b> ותקרא לנער אי כבוד רצה לומר איה הכבוד, אין כבוד ישראל עוד, ובארה דבריה כי גלה כבוד מישראל אל הלקח וכו' כוונתה כי יש שני תורות תורה שבכתב ומשכנה בארון, ותורה שבעל פה משכנה בלבות חכמי ישראל אשר קבלו ממשה רועה נאמן, ואם יעדר אחד מהם ישלימהו השני, רצה לומר אם היה נלקח הארון לבד ועלי ובניו היו בחיים, היה אפשר להחזיר התורה על ידם, כמ''ש ר' מאיר אלמלא דאשתכח תורה מישראל הוה מהדרנא ליה מפלפולי, אבל עתה גלה הכבוד בהחלט באשר נלקח הארון וגם מת חמיה ואישה :
<h3>{כב}</h3>
וַתֹּ֕אמֶר גָּלָ֥ה כָב֖וֹד מִיִּשְׂרָאֵ֑ל כִּ֥י נִלְקַ֖ח אֲר֥וֹן הָאֱלֹהִֽים׃
<b style="color: gray;">מצודת דוד</b> ותאמר . וחזרה ואמרה , עיקר גלות הכבוד , הוא בעבור כי נלקח הארון :
<b style="color: gray;">מלבי"ם פירוש המילות</b> ותאמר אחר כך הוסיפו לאמר שאין לחלק זה בשני שמות, כי כמו שהארון, הוא ארון אלהים השומר לדברות האלהיים אשר היו חרותים על הלוחות אבנים, כן עלי ובניו מקבלי תורה שבעל פה, המה ארונות קדושים נוצרים את לוחות הברית החרות על לוח לב שהם חוקי תורה שבעל פה הכתובים על לב החכמים כמ''ש ועל לבם אכתבנה, ותורתך בתוך מעי, עד שעל אבדן שניהם, יצדק לאמר כי נלקח ארון אלהים, ויהיה ארון שם המין רצה לומר ארונות האלהיים כולמו הארון לתורת הכתב והארונות לתורה שבעל פה ובזה עוררה אבל גדול על בעלה ואישה להשוותם עם ארון הברית וכמו שאמרו חכמינו זכרונם לברכה כמה טפשאי בבלאי דקיימי מקמי אורייתא ולא קיימי מקמי גברא רבא וכו' :
<h2>שמואל א פרק-ה</h2>
<h3>{א}</h3>
וּפְלִשְׁתִּים֙ לָֽקְח֔וּ אֵ֖ת אֲר֣וֹן הָאֱלֹהִ֑ים וַיְבִאֻ֛הוּ מֵאֶ֥בֶן הָעֵ֖זֶר אַשְׁדּֽוֹדָה׃
<b style="color: gray;">רלב"ג</b> והנה הביאו הפלשתים ארון האלהים בבית ע''א שלהם שהיה בהם צלם על צורת בן אדם שהיו קורין אותו דגון :
<h3>{ב}</h3>
וַיִּקְח֤וּ פְלִשְׁתִּים֙ אֶת־אֲר֣וֹן הָאֱלֹהִ֔ים וַיָּבִ֥יאוּ אֹת֖וֹ בֵּ֣ית דָּג֑וֹן וַיַּצִּ֥יגוּ אֹת֖וֹ אֵ֥צֶל דָּגֽוֹן׃
<b style="color: gray;">רש"י</b> אצל דגון . דמות עשוי כדמות דג :
<b style="color: gray;">מצודת ציון</b> דגון . שם עבודה זרה : ויציגו . העמידו :
<b style="color: gray;">מלבי"ם פירוש המילות</b> ויקחו משם לקחוהו ויביאו אותו אל בית דגון בחשבם כי דגון אלהיהם נצח לאלהי ישראל, ובמדרש ר' יוחנן אמר כבדוהו, אמרו זה אלוה וזה אלוה יבא אלוה וישרה אצל אלוה, רשב''ל אמר כך יהיה שכרו? (רצה לומר ומדוע נענשו) אלא אמרו זה נוצח וזה נצוח יבא נצוח ויתעבד לנוצח :
<h3>{ג}</h3>
וַיַּשְׁכִּ֤מוּ אַשְׁדּוֹדִים֙ מִֽמָּחֳרָ֔ת וְהִנֵּ֣ה דָג֗וֹן נֹפֵ֤ל לְפָנָיו֙ אַ֔רְצָה לִפְנֵ֖י אֲר֣וֹן יְהוָ֑ה וַיִּקְחוּ֙ אֶת־דָּג֔וֹן וַיָּשִׁ֥בוּ אֹת֖וֹ לִמְקוֹמֽוֹ׃
<b style="color: gray;">מצודת דוד</b> לפניו ארצה . על פניו , נפל לארץ לפני הארון : וישיבו . כי חשבו שבמקרה נפל :
<b style="color: gray;">רלב"ג</b> והנה על צד המופת עשה הש''י לכבודו שהפיל דגון ארצה לפני ארון ה' להעיר כי אין עוד מלבדו ואולי חשבו הפלשתים שכבר היה זה על דרך המקרה לא מאת הש''י ולזה לקחו את דגון והשיבו אותו למקומו ולא השתדלו להסיר משם ארון האלהים , וביום השני מצאו דגון נופל לפני ארון ה' וראש דגון ושתי כפות ידיו כרותות על המפתן רק הנשאר מדגון היה נשאר אצל ארון ה' נופל ארצה ולזה היו כומרי דגון נשמרי' מלדרוך על מפתן דגון כי חשבו שיהיה המקום קדוש מצד מה שמצאו שם ראש דגון ושתי כפות ידיו , ולא הספיק לש''י השפטים שעשה באלהיהם אבל הכה האשדודים ושמם שוממים ותמהים על המכות שבאו להם בדרך שלא היו יכולים לאמר שיהיה חדוש זה המקרה להם אם לא מפני מה שהסבו אליהם ארון האלהים :
<b style="color: gray;">מלבי"ם פירוש המילות</b> (ג-ד) השאלות: כפל הכינוי עם הפעול, נופל לפניו לפני ארון ה' הוא זרות בלשון : נפל לפניו רצה לומר כי שניהם עמדו לצד שכנגד הפתח זה אצל זה, ואם היה נופל על פי מקרה, אז אם היה נופל על פניו היה נופל אל צד הפתח לא אל לפני הארון שעמד בצדו, ואם היה נופל לפני הארון היה מוכרח שיפול על צדו לא לפניו, אבל הוא נפל לפניו, היינו על פניו לא על צדו וגם לפני ארון ה' אל צד הארון לא אל צד הפתח, ובזה ראו שלא נפל בעצמו רק על פי נס, ובכ''ז בפעם הראשון לא שתו לב וישבו אותו למקומו, (גם זה מורה כמו שפרשתי שנסע ממקומו אל מקום אחר ולכן הוצרכו להשיב אותו למקומו שאם כפי' המפרשים שנפל כדרכו היה ל''ל ויקימוהו) :
<h3>{ד}</h3>
וַיַּשְׁכִּ֣מוּ בַבֹּקֶר֮ מִֽמָּחֳרָת֒ וְהִנֵּ֣ה דָג֗וֹן נֹפֵ֤ל לְפָנָיו֙ אַ֔רְצָה לִפְנֵ֖י אֲר֣וֹן יְהוָ֑ה וְרֹ֨אשׁ דָּג֜וֹן וּשְׁתֵּ֣י ׀ כַּפּ֣וֹת יָדָ֗יו כְּרֻתוֹת֙ אֶל־הַמִּפְתָּ֔ן רַ֥ק דָּג֖וֹן נִשְׁאַ֥ר עָלָֽיו׃
<b style="color: gray;">רש"י</b> המפתן . אסקופה :
<b style="color: gray;">מצודת דוד</b> כרותות אל המפתן . היו כרותות ומונחות על המפתן : רק דגון . גוף העבודה זרה העשוי בדמות דג :
<b style="color: gray;">מצודת ציון</b> כרותות . חתוכות : המפתן . האסקופה , וכן ( יחזקאל מז א ) : מתחת מפתן הבית :
<b style="color: gray;">מלבי"ם פירוש המילות</b> והנה דגון ביום המחרת היה נס כפול, {{{א}}} ששכב על פניו ואל צד הארון כמו ביום הראשון, {{{ב}}} שראש דגון ושתי כפות ידיו היו כרתות אל המפתן לא אל צד הארון ובזה ראו שתחלה נפל על המפתן ושם נכרתו איבריו ואחר כך הוסב גולמו אל לפני הארון, והיה זה לבל יטעו שהיה מלחמה בינו ובין הארון ועל ידי שהארון נצח אותו כרת ראשו וידיו כדרך הנוצח ולכן ראשו וידיו נכרתו אל המפתן לא אל צד הארון שזה מורה שתחלה נכרת מעצמו וכאילו אחר שנכרת מעצמו כרע ונפל לפני הארון :
<h3>{ה}</h3>
עַל־כֵּ֡ן לֹֽא־יִדְרְכוּ֩ כֹהֲנֵ֨י דָג֜וֹן וְכָֽל־הַבָּאִ֧ים בֵּית־דָּג֛וֹן עַל־מִפְתַּ֥ן דָּג֖וֹן בְּאַשְׁדּ֑וֹד עַ֖ד הַיּ֥וֹם הַזֶּֽה׃
<b style="color: gray;">מצודת דוד</b> על כן . על שמצאו על המפתן ראשו וכפות ידיו , החזיקו המפתן למקום קדוש , ולא דרכו עליו : וכל הבאים . מיתר העם : מפתן דגון . מפתן בית דגון :
<b style="color: gray;">מצודת ציון</b> ידרכו . ענין צעדה , והוא מלשון דרך : כהני . כומרים , יודעי חוק עבודת כוכבים :
<b style="color: gray;">מלבי"ם פירוש המילות</b> על כן כי חשבו שעל המפתן היה האלהים המנצח ושם כרע לפניו ונהגו כבוד במקום ההוא :
<h3>{ו}</h3>
וַתִּכְבַּ֧ד יַד־יְהוָ֛ה אֶל־הָאַשְׁדּוֹדִ֖ים וַיְשִׁמֵּ֑ם וַיַּ֤ךְ אֹתָם֙ (בעפלים) [בַּטְּחֹרִ֔ים] אֶת־אַשְׁדּ֖וֹד וְאֶת־גְּבוּלֶֽיהָ׃
<b style="color: gray;">רש"י</b> וישמם . לשון שממה : בטחורים . חלחולת , כרכשא , מכת הנקב , עכברים נכנסין בנקביהם ושומטין בני מעיהם , ויוצאין :
<b style="color: gray;">מצודת דוד</b> וישמם . במה שהכה אותם בעפולים , והיו בצורת טחורים :
<b style="color: gray;">מצודת ציון</b> וישמם . מלשון שממה : בעפולים . כך שם המכה , ולפי שהם בחלחולת במקום מכוסה , נקראו עפולים , מלשון אופל , וכן ( מלכים ב ה כד ) : ויבוא אל העופל , והוא כמו אל האופל באל''ף . והקרי בטחורים , והוא שם שרץ מה , והיו דומים להם :
<b style="color: gray;">רלב"ג</b> וזאת המכה היתה שהוכו בטחורים והוא חולי מצער מאד ויוצא מהם דם רב כל שכן אלו שבאו להם מאת הש''י להכאיבם מאד ולזה הוכרחו להוציא ארון האלהים מאשדוד ושלחוהו בגת וידמה שאלה המופתים עשה הש''י באמצעות שמואל שהיה נביא או נעשה זה בזולת נביא להשגחתו על ישראל שלא יאבד ארון האלהים מהם :
<b style="color: gray;">מלבי"ם פירוש המילות</b> ותכבד אחר שלא שתו לב למכת אלהיהם הוכו בגופם :
<h3>{ז}</h3>
וַיִּרְא֥וּ אַנְשֵֽׁי־אַשְׁדּ֖וֹד כִּֽי־כֵ֑ן וְאָמְר֗וּ לֹֽא־יֵשֵׁ֞ב אֲר֨וֹן אֱלֹהֵ֤י יִשְׂרָאֵל֙ עִמָּ֔נוּ כִּֽי־קָשְׁתָ֤ה יָדוֹ֙ עָלֵ֔ינוּ וְעַ֖ל דָּג֥וֹן אֱלֹהֵֽינוּ׃
<b style="color: gray;">מצודת דוד</b> כי כן . אשר הארון עשה בהם שפטים ובאלהיהם :
<b style="color: gray;">מצודת ציון</b> קשתה . מלשון קשה :
<h3>{ח}</h3>
וַיִּשְׁלְח֡וּ וַיַּאַסְפוּ֩ אֶת־כָּל־סַרְנֵ֨י פְלִשְׁתִּ֜ים אֲלֵיהֶ֗ם וַיֹּֽאמְרוּ֙ מַֽה־נַּעֲשֶׂ֗ה לַֽאֲרוֹן֙ אֱלֹהֵ֣י יִשְׂרָאֵ֔ל וַיֹּ֣אמְר֔וּ גַּ֣ת יִסֹּ֔ב אֲר֖וֹן אֱלֹהֵ֣י יִשְׂרָאֵ֑ל וַיַּסֵּ֕בּוּ אֶת־אֲר֖וֹן אֱלֹהֵ֥י יִשְׂרָאֵֽל׃
<b style="color: gray;">מצודת ציון</b> יסוב . רצה לומר יובא :
<b style="color: gray;">מלבי"ם פירוש המילות</b> גת יסב הסרנים תלו הדבר במקרה, ועל כן אמרו שיסוב לגת לראות אם ישלח מטהו גם שמה, ולא שלחוהו לעיר קרובה לאשדוד רק לגת שהיה רחוק כמ''ש יסב (כמ''ש ויסב אלהים את העם) כי חשבו שהוא חולי מתדבק טבעי ולא יתפשט למקום רחוק :
<h3>{ט}</h3>
וַיְהִ֞י אַחֲרֵ֣י ׀ הֵסַ֣בּוּ אֹת֗וֹ וַתְּהִ֨י יַד־יְהוָ֤ה ׀ בָּעִיר֙ מְהוּמָה֙ גְּדוֹלָ֣ה מְאֹ֔ד וַיַּךְ֙ אֶת־אַנְשֵׁ֣י הָעִ֔יר מִקָּטֹ֖ן וְעַד־גָּד֑וֹל וַיִּשָּׂתְר֥וּ לָהֶ֖ם (עפלים) [טְחֹרִֽים]:
<b style="color: gray;">רש"י</b> וישתרו . כמו ויסתרו , שהרי הוא במסורת כתובים שי''ן , ומפורשים בלשון סמ''ך , מכת בית הסתרים :
<b style="color: gray;">מצודת דוד</b> יד ה' בעיר . מכת יד ה' בעיר גת : וישתרו . העפולים , היו בהם נסתרים הרבה מבפנים , היותר מכאיבים :
<b style="color: gray;">מצודת ציון</b> וישתרו . כמו יסתרו בסמ''ך :
<b style="color: gray;">רלב"ג</b> והנה אחר הסבו אותו בגת היתה מכת הש''י בעיר מהומה גדולה לא נשאר שם אחד שלא הוכה במכת הטחורים והיו הטחורים נסתרים ולזה הם יותר קשים ויותר קשי הרפואה , וכראותם זה שלחו ארון האלהים לעקרון ותכף שבא שם הביא הש''י מהומת מות בכל העיר והנשארים בהם שלא מתו הוכו בטחורים הנה כל זה קרה לפלשתים מפני ארון האלהים תוך שבעה חדשים :
<b style="color: gray;">מלבי"ם פירוש המילות</b> (ט-יב) השאלות: למה הוסיף מכה אחרי הסבו אותו דוקא, ומדוע לא אמר בקוצר ויך את אנשי העיר בעפולים, ולמה שלחוהו הגתים בעצמם ולא אספו סרני פלשתים, והעקרונים חזרו ואספו סרני פלשתים, ולמה האריך בפסוק י''א י''ב במכת העקרונים : ויהי אחרי הסבו אתו רצה לומר יען שהסבו אותו בערה בם אש ה' יותר, והוסיף מכתו בג' דברים, {{{א}}} שהיה מהומה גדולה מאד שהיא הפחד והאימה שנפלה עליהם, {{{ב}}} ויך את אנשי העיר מקטן ועד גדול, שזה לא היה תחלה, {{{ג}}} וישתרו להם כו' שהיו העפולים סתורים תוך מעיהם ובזה היתה מכתם פנימית ואנושה יותר :
<h3>{י}</h3>
וַֽיְשַׁלְּח֛וּ אֶת־אֲר֥וֹן הָאֱלֹהִ֖ים עֶקְר֑וֹן וַיְהִ֗י כְּב֨וֹא אֲר֤וֹן הָאֱלֹהִים֙ עֶקְר֔וֹן וַיִּזְעֲק֨וּ הָֽעֶקְרֹנִ֜ים לֵאמֹ֗ר הֵסַ֤בּוּ אֵלַי֙ אֶת־אֲרוֹן֙ אֱלֹהֵ֣י יִשְׂרָאֵ֔ל לַהֲמִיתֵ֖נִי וְאֶת־עַמִּֽי׃
<b style="color: gray;">מצודת דוד</b> ואת עמי . כי שרי העם היו הזועקים :
<b style="color: gray;">מלבי"ם פירוש המילות</b> וישלחו לכן לא אספו את הסרנים בזאת הפעם רק שלחוהו מעצמם, אחר שכבר יעצו הסרנים לשלחו ממקום המכה אל מקום אחר, אבל העקרונים שבא הארון לשם זעקו זעקה גדולה, כי עד עתה היה רק מכה וחולי ועתה היתה מהומת מות ולכן זעקו הסבו וכו' להמיתני וכו' (יא) ויאמרו שלחו כו' וישב למקומו לא כמו עד עתה שנשלח ממקום למקום, ובארו כי שם הגדיל חמה אפו, {{{א}}} כי היתה מהומת מות בכל העיר שיד האלהים כבדה שם שחולים רבים מתו תיכף :
<h3>{יא}</h3>
וַיִּשְׁלְח֨וּ וַיַּאַסְפ֜וּ אֶת־כָּל־סַרְנֵ֣י פְלִשְׁתִּ֗ים וַיֹּֽאמְרוּ֙ שַׁלְּח֞וּ אֶת־אֲר֨וֹן אֱלֹהֵ֤י יִשְׂרָאֵל֙ וְיָשֹׁ֣ב לִמְקֹמ֔וֹ וְלֹֽא־יָמִ֥ית אֹתִ֖י וְאֶת־עַמִּ֑י כִּֽי־הָיְתָ֤ה מְהֽוּמַת־מָ֙וֶת֙ בְּכָל־הָעִ֔יר כָּבְדָ֥ה מְאֹ֛ד יַ֥ד הָאֱלֹהִ֖ים שָֽׁם׃
<b style="color: gray;">רש"י</b> מהומת מות . כל מהומות על ידי רעם , וזה אביהן , ( לקמן ז י ) : וירעם ה' בקול גדול ( ביום ההוא ) על פלשתים ויהומם , כך מפורש באגדת 'שלשים ושתים מדות' דרבי אליעזר בנו של רבי יוסי הגלילי :
<b style="color: gray;">מצודת דוד</b> מהומת מות . מלבד מכת העפולים , היתה בהם מגפת ה' :
<b style="color: gray;">רלב"ג</b> אז קראו פלשתים לכומריהם ולקוסמיהם לקחת עצה מהם מה יעשה לארון ה' אם ישיבוהו לישראל אם לא ואם היתה עצתם שישלחוהו לישראל במה ישלחוהו שם כדי שתסור אף הש''י מהם :
<h3>{יב}</h3>
וְהָֽאֲנָשִׁים֙ אֲשֶׁ֣ר לֹא־מֵ֔תוּ הֻכּ֖וּ (בעפלים) [בַּטְּחֹרִ֑ים] וַתַּ֛עַל שַֽׁוְעַ֥ת הָעִ֖יר הַשָּׁמָֽיִם׃
<b style="color: gray;">מצודת דוד</b> אשר לא מתו . בהמגפה : השמים . הוא מדרך גוזמא , ורצה לומר גדלה מאוד עד למעלה :
<b style="color: gray;">מצודת ציון</b> שועת . צעקת :
<b style="color: gray;">מלבי"ם פירוש המילות</b> {{{ב}}} והאנשים שגם מה שהיה בגת היה פה שאלה שלא מתו הכו בעפלים, ובזה היו כולם מוכים ותעל שועת העיר שצעקו לישועה כי היתה צרתם רבה מאד :
<h2>שמואל א פרק-ו</h2>
<h3>{א}</h3>
וַיְהִ֧י אֲרוֹן־יְהוָ֛ה בִּשְׂדֵ֥ה פְלִשְׁתִּ֖ים שִׁבְעָ֥ה חֳדָשִֽׁים׃
<b style="color: gray;">מצודת ציון</b> בשדה פלשתים . כמו בארץ פלשתים :
<b style="color: gray;">מלבי"ם פירוש המילות</b> ויהי ספר כי ארכו הימים עד ז' חדשים ולא סרו המכות מהם ומזה ראו שאינו מקרה, כי המקרה לא יתמיד :
<h3>{ב}</h3>
וַיִּקְרְא֣וּ פְלִשְׁתִּ֗ים לַכֹּהֲנִ֤ים וְלַקֹּֽסְמִים֙ לֵאמֹ֔ר מַֽה־נַּעֲשֶׂ֖ה לַאֲר֣וֹן יְהוָ֑ה הוֹדִעֻ֕נוּ בַּמֶּ֖ה נְשַׁלְּחֶ֥נּוּ לִמְקוֹמֽוֹ׃
<b style="color: gray;">רש"י</b> במה נשלחנו . באיזה ענין נשלחנו שלא יחרה אפו , וישוב חרונו ממנו :
<b style="color: gray;">מצודת דוד</b> מה נעשה . אם לשלחו למקומו : הודיענו . רצה לומר : ואם יהיה מההכרח לשלחו , הודיענו במה נשלחנו , אם להניחו בעגלה ולמשכו בבהמות , אם לשאתו בכתף :
<b style="color: gray;">מצודת ציון</b> ולקוסמים . ולמכשפים :
<b style="color: gray;">מלבי"ם פירוש המילות</b> (ב-ט) השאלות: אחר שכבר אמרו השרים במה נשלחנו למקומו, אם כן איך אמרו הכהנים בלשון ספק אם משלחים?, מ''ש כי השב תשיבו לו אשם, אינו מדוקדק שהיה לו לומר תביאו לו אשם לא לשון השבה שלא יצדק רק על המשיב דבר שלקח?, ומ''ש ונודע לכם למה לא תסור ידו מכם קשה ההבנה, שהלא גם עתה ידעו שהוא בסבת הארון, ולמה הוצרכו לומר אל תשלחו אותו ריקם, וכבר אמרו השרים במה נשלחנו כי לא רצו לשלחו ריקם?, ואחר שאמרו תחלה אז תרפאו בלשון ודאי איך חזרו לומר אולי יקל את ידו בלשון ספק? ולמה אמרו ולמה תכבדו את לבבכם הלא הם הסכימו לשלחו וגם הסדר מהופך שראוי שיוכיחום תחלה על הכבדת לבבם ואחר כך ילמדום שלא ישלחוהו ריקם ולמה המשילו ענינם לענין פרעה, עוד יפלא שאם שרי פלשתים רצו לשלוח הארון ושאלו לכהניהם אופן שלוחם אותם מה ראו אם כן הכהנים לעשות נסיון בהעגלה החדשה, ויקשה גם כן שתחלה היו הכהנים מאמתים שבא המכה בסבת הארון כמ''ש אז תרפאו ואחר כך היו מסופקים, וכמו שהעיר מהרי''א בכל זה ובמ''ש מספר סרני פלשתים וכו' ועשיתם צלמי עפוליכם וכו' יש יותר וכפל לשון שהיה לו לומר בקיצור ועשיתם חמשה עפולי זהב וכו' מספר סרני פלשתים ונתתם לאלהי ישראל כבוד : ויקראו כו' לאמר מה נעשה וכו', הם שאלו שתי שאלות, {{{א}}} מה נעשה לארון ה' רצה לומר אם ישלחוהו למקומו או יעכבוהו אצלם, {{{ב}}} אם יחליטו כי מצטרכים להשיבו למקומו שאלו הודיענו במה נשלחנו למקומו, רצה לומר אם ישלחוהו בעגלה או ישאוהו בכתף, אם יחלו פניו במנחה או ישלחוהו ריקם, ועל כן קראו לכהנים ולקוסמים, כי פשר השאלה הא' ידעו הקוסמים שהם היודעים דברים הנעלמים טבעיים וסגוליים ואלהיים והם ידעו בלטיהם אם המכה השגחיית או על פי מקרה ואם תלך מאתם על ידי שישיבו את הארון או לא, ופשר השאלה השניה ידעו הכהנים, הם יודעים איך יתנהגו עם דברים המקודשים ואיך יכבדו אותם ואיך ירצו פני האלהים במנחה :
<h3>{ג}</h3>
וַיֹּאמְר֗וּ אִֽם־מְשַׁלְּחִ֞ים אֶת־אֲר֨וֹן אֱלֹהֵ֤י יִשְׂרָאֵל֙ אַל־תְּשַׁלְּח֤וּ אֹתוֹ֙ רֵיקָ֔ם כִּֽי־הָשֵׁ֥ב תָּשִׁ֛יבוּ ל֖וֹ אָשָׁ֑ם אָ֤ז תֵּרָֽפְאוּ֙ וְנוֹדַ֣ע לָכֶ֔ם לָ֛מָּה לֹא־תָס֥וּר יָד֖וֹ מִכֶּֽם׃
<b style="color: gray;">רש"י</b> אשם . היכר דבר שאתם מודים שמעלתם בו : אז . תרפאו ונודע לכם . שהוא עשה , כי למה לא תסור ידו אז מכם :
<b style="color: gray;">מצודת דוד</b> אם משלחים . רצה לומר : אם יצא הדבר לשלחו למקומו , אל תשלחנו ריקם מבלי מנחה ותשורה : תשיבו לו אשם . תשיבו לה' קרבן אשם , כדין המועל בהקדש : אז תרפאו . רצה לומר : כשתרפאו , אז יהיה נודע לכם בבירור , למה לא תסור ידו קודם ההשבה , רצה לומר : אז תדעו שיד ה' עשתה זאת :
<b style="color: gray;">רלב"ג</b> ונתנו להם עצה שישלחוהו בכבוד וישיבו לו אשם לכפר עליהם אז ירפאו אם בסבתו בא להם הרע ויהיה נודע להם למה לא תסור יד הש''י מהם כי הוא רוצה שיתנו לו כבוד תחת אשר חשבו לחלל שמו ואמרו זה להורות כי בזה יבחר אם בא להם הרע הזה בסבתו כבר היה דעתם שאם לא בא להם הרע כסבתו לא ישיבוהו לישראל :
<b style="color: gray;">מלבי"ם פירוש המילות</b> ויאמרו הנה הם הקדימו תשובת השאלה השניה, כי על השאלה הראשונה והוא אם ישלחוהו לא ידעו עדיין להשיב כי גם הם היו מסופקים בדבר אם היתה המכה בסבת הארון או לא, כמ''ש (בפסוק ט') וראיתם אם דרך גבולו יעלה וכו' ואם לא וידענו כי לא ידו נגעה בנו וכו'. והיה דעתם לעשות על זה בחינה על ידי הפרות העלות, ורק על השאלה השניה ידעו תשובה ברורה ולכן הקדימו תשובת השאלה השניה (בשגם כי צריך להכין את האשם תחלה טרם יעשו את הבחינה בעגלה באשר יצטרכו להניח הארגז וכלי הזהב אשר השיבו לו אשם בצדו), וזה שכתוב אם משלחים את ארון אלהי ישראל רצה לומר אנחנו לא נדע עדיין אם יפול דבר הבחינה כי יצטרך לשלחו, רק זאת ידענו שבאם אחר הבחינה יתברר כי צריך לשלחו, אז אל תשלחו אותו ריקם כי השב תשיבו לו אשם אז תרפאו. כי אם יתברר שבאה המכה בסבת הארון ובעבור הבוז והקלון שעשיתם לו, שהולכתם אותו שבי לפני צר, אז אם תשלחוהו בלא אשם הגם כי בזה תרויחו כי יניח ידו מהכותכם עוד בעתיד, בכל זה לא יתרצה אליכם על העבר ולא ירפוא לכם לגהה מכם מזור לרפאות המוכים מכבר על מרים, אבל אם תשיבו לו אשם לרצותו על החטא העבר ירפאו גם המוכים והחולים, וגם אם לא יספיק האשם להשיב חרון אפו על כל פנים ונודע לכם למה לא תסור ידו מכם רצה לומר שאז בהכרח יודיעכם על ידי נביאיכם וקוסמיכם (אשר עתה בחרונו יבהלמו והעלים מאתם על מה עשה ככה לארץ הזאת) מה הסבה שלא תסור ידו ובזה נוכל להודע מה לעשות עוד להשיב אפו וחמתו :
<h3>{ד}</h3>
וַיֹּאמְר֗וּ מָ֣ה הָאָשָׁם֮ אֲשֶׁ֣ר נָשִׁ֣יב לוֹ֒ וַיֹּאמְר֗וּ מִסְפַּר֙ סַרְנֵ֣י פְלִשְׁתִּ֔ים חֲמִשָּׁה֙ (עפלי) [טְחֹרֵ֣י] זָהָ֔ב וַחֲמִשָּׁ֖ה עַכְבְּרֵ֣י זָהָ֑ב כִּֽי־מַגֵּפָ֥ה אַחַ֛ת לְכֻלָּ֖ם וּלְסַרְנֵיכֶֽם׃
<b style="color: gray;">רש"י</b> סרני פלשתים . חמשה הם , כמה שנאמר ( ביהושע יג ג ) : העזתי והאשדודי האשקלוני הגתי והעקרוני :
<b style="color: gray;">מצודת דוד</b> מספר . כפי מספר סרני פלשתים שהם חמשה , ככה תשיבו חמשה עפולים עשוים מזהב : וחמשה עכברי . כי העפולים היו דומים בצד מה לדמות עכברים , ולזה אמר להשיב גם חמשה עכברי זהב , לכפר על העם חמשת האומות שבארץ פלשתים : לכולם . לכל העם ולהסרנים , וכולכם צריכים כפרה :
<b style="color: gray;">מצודת ציון</b> עכברי . שם מין שרץ : מגפה . ענין מכה :
<b style="color: gray;">מלבי"ם פירוש המילות</b> ויאמרו לעומת שתפסו בלשונם כי השב תשיבו לו אשם, שלשון השבה לא יצדק רק אם משיב הדבר בעצמו שבו אשם (כמ''ש והשיב את אשמו בראשו, שמשיב המעות שגזל, כי על הבאת מנחה וזבח היה צריך לומר תביאו אשם) שאלו מה האשם אשר נשיב. איך יצויר השבת האשם והחטא בעצמו, ולא יתכן לאמר שנשיב אשם רק שנביא אשם. ויאמרו בארו להם כי אחר שהיתה המכה בצורת טחורים ועכברים בהכרח יש להמכה איזה יחס עם החטא, כי החטא והעון הוא עצמו יתלבש בצורת המשחית להעניש את החוטא כנודע, ובהכרח כי האשם שלכם היה בצורה זאת ובאיכות זה כאילו בצורה זאת חטאתם נגד כבודו, ואם תשיבו הצורה הזאת המשחתת אל הקדושה, ובה תכבדוהו תחת אשר בה מריתם בזה תשיבו לו את האשם אל הקדושה, ובארו שני ענינים, {{{א}}} הכמות של האשם שיהיה מספרו חמשה וחמשה, {{{ב}}} האיכות שיהיו עפלי זהב ועכברי זהב, ופי' תחלה טעם מספר חמשה, כי מגפה אחת לכלם ולסרניכם רצה לומר במספר זה תורו כי הסרנים השוו עם כל העם במכה אחת, לכן יהיה המספר חמשה נגד חמשת הסרנים, ויהיה כפול חמשה טחורים שהם גדולים נגד הסרנים, וחמשה עכברים שהם קטנים נגד העמים שתחת ממשלתם, שכל עם יביא עכבר אחד, (ולמ''ש המפרשים שהעכברים היו משחיתים את יבול הארץ היה צורת הטחורים נגד המכה ששלטה בפרי אדמתם) :
<h3>{ה}</h3>
וַעֲשִׂיתֶם֩ צַלְמֵ֨י (עפליכם) [טְחֹרֵיכֶ֜ם] וְצַלְמֵ֣י עַכְבְּרֵיכֶ֗ם הַמַּשְׁחִיתִם֙ אֶת־הָאָ֔רֶץ וּנְתַתֶּ֛ם לֵאלֹהֵ֥י יִשְׂרָאֵ֖ל כָּב֑וֹד אוּלַ֗י יָקֵ֤ל אֶת־יָדוֹ֙ מֵֽעֲלֵיכֶ֔ם וּמֵעַ֥ל אֱלֹהֵיכֶ֖ם וּמֵעַ֥ל אַרְצְכֶֽם׃
<b style="color: gray;">מצודת דוד</b> צלמי וכו' המשחיתים וכו' . רצה לומר : עשו צלמי דמות העפולים והעכברים , אשר הם משחיתים וכו' : ונתתם וכו' כבוד . רצה לומר : לא שהוא צריך לזה , אלא תנו לכבודו : אולי יקל . בעבור הכבוד אשר תעשו לו : מעליכם . על הסרנים יאמר : ומעל ארצכם . מעל יושבי ארצכם , מותר העם :
<b style="color: gray;">מצודת ציון</b> את הארץ . את אנשי הארץ :
<b style="color: gray;">מלבי"ם פירוש המילות</b> ועשיתם עתה באר טעם האיכות למה יהיו בצורת טחורים ועכברים וזה שכתוב ועשיתם צלמי עפליכם (שהטחורים היה המכה בגופם) וצלמי עכבריכם המשחיתים את הארץ (כי העכברים היו משחיתים את הארץ ותבואתה) טעם הצורות האלה היא כי בזה ונתתם לאלהי ישראל כבוד כי הטבעיים יאמרו כי יש סכנה להמוכה, אם יראה הצורה שנישוך או הוכה ממנה, כמו הנשוך מכלב שוטה ומנחש, שיסתכן אם יראה צורת כלב או נחש, וזה יהיה במכה ורפואה טבעיית, אבל במכה ורפואה השגחיית יהיה בהפך, שמשה תלה נחש הנחושת על נס והיה כל הנשוך וראה אותו וחי, וכן המה במה שיעשו צלמי המשחיתים אותם בזה יתנו כבוד לאלהי ישראל כי יודו בפועל כי ה' המוחץ והמרפא בדרך נס ובזה אולי יקל את ידו מעליכם במכת הטחורים, ומעל ארצכם במכת העכברים :
<h3>{ו}</h3>
וְלָ֤מָּה תְכַבְּדוּ֙ אֶת־לְבַבְכֶ֔ם כַּאֲשֶׁ֧ר כִּבְּד֛וּ מִצְרַ֥יִם וּפַרְעֹ֖ה אֶת־לִבָּ֑ם הֲלוֹא֙ כַּאֲשֶׁ֣ר הִתְעַלֵּ֣ל בָּהֶ֔ם וַֽיְשַׁלְּח֖וּם וַיֵּלֵֽכוּ׃
<b style="color: gray;">מצודת דוד</b> ולמה תכבדו . על ששאלו מה נעשה לארון , כאלו היו מסופקים אם לשלחו אם להחזיקו , לזה אמרו ולמה תכבדו וכו' : הלא כאשר התעלל בהם . רצה לומר : הלא סוף הדבר יהיה כאשר היה במצרים , שהיה משחק ומהתל בהם , ואחרי זה בעל כרחם שלחו את בני ישראל והלכו להם , וכמו כן יהיה סופכם :
<b style="color: gray;">מצודת ציון</b> התעלל . ענין שחוק והתול , כמו ( שמות י ב ) : אשר התעללתי במצרים :
<b style="color: gray;">מלבי"ם פירוש המילות</b> ולמה אחר שבארו השאלה השניה במה ישלחוהו למקומו, חזרו להשיב על השאלה הא' שהוא אם ישלחוהו, והנה שאלה זו יש לה שני צדדים, {{{א}}} י''ל שמודים בדבר כי ה' הכה בם בסבת הארון ובכ''ז דעתם שלא לשלחו בחשבם כי המחלה אשר חלה ה' בם יש לה התדמות עם החליים הטבעיים שי''ל מדה וקצב בזמן, ויחשבו שאחר שכבר ארכה החולי ימים רבים לא תמשך עוד ותסור ידו מהם, על זה אמר ולמה תכבדו את לבבכם הלא גם מצרים ופרעה חשבו כן והכבידו את לבם כי חשבו שילאה מהכותם, והוא התעולל בם מכה אחר מכה וגם הוצרכו לשלח את בני ישראל :
<h3>{ז}</h3>
וְעַתָּ֗ה קְח֨וּ וַעֲשׂ֜וּ עֲגָלָ֤ה חֲדָשָׁה֙ אֶחָ֔ת וּשְׁתֵּ֤י פָרוֹת֙ עָל֔וֹת אֲשֶׁ֛ר לֹא־עָלָ֥ה עֲלֵיהֶ֖ם עֹ֑ל וַאֲסַרְתֶּ֤ם אֶת־הַפָּרוֹת֙ בָּעֲגָלָ֔ה וַהֲשֵׁיבֹתֶ֧ם בְּנֵיהֶ֛ם מֵאַחֲרֵיהֶ֖ם הַבָּֽיְתָה׃
<b style="color: gray;">רש"י</b> עלות . מניקות : אשר לא עלה עליהם עול . כל זה לנסיון , שאין אלו ראויות למשוך , ועוד שגועות אחר בניהם , ואם יהא כח בארון שיוליכו אותו מאליהם , נדע שהוא עשה לנו :
<b style="color: gray;">מצודת דוד</b> ועתה קחו . רצה לומר : קחו עצים ועשו עגלה חדשה לכבוד הארון : ושתי פרות עלות . רצה לומר : בחנו הדבר לדעת שהאמת אתנו , וזאת עשו . קחו פרות מניקות אשר לא משכו מעולם בעול , ואסרו אתהן בעגלה , וקחו את בניהן מהן , והנה מדרך הנהוג לא יזוזו ממקומן ללכת מבניהן , ומכל שכן שגם לא הורגלו במשיכת העול :
<b style="color: gray;">מצודת ציון</b> עלות . מניקות , כמו ( בראשית לג יג ) : והצאן והבקר עלות עלי : עול . היא מה שהפרה מושכת בה : ואסרתם . ענין קשירה : הביתה . לכלאם בבית :
<b style="color: gray;">רלב"ג</b> וידמה שכבר שלח הש''י עוד שם עכברים היו משחיתים את הארץ והתשפטה המכה הזאת בכל ערי פלשתים ולזה אמרו להם כומריה' וקוסמיהם שיעשו להם צלמי טחורי זהב ועכברי זהב כמספר הסרנים וזהו האשם שישיבו לה' כדי שתסור ידו מעליהם והזהירום שלא יקשה להם מעשות זה שלא יקרה להם כמו שקרה למצרים ולפרעה , והנה היישירו אותם עוד באופן אחר לדעת בקלות אם בא להם רע זה בסבת ארון האלהים כי האופן הראשון היה בו מה ספק וזה כי אף על פי שהיה זה הרע להם בסבת ארון האלהים הנה לא יחויי' שירפאו תכף קוד' השבתם אותו למקומו ולזה לא יתכפר להם כי מידו היתה זאת להם עד שובו לישראל וזה אם לא ירפאו לא יוכלו הפלשתים להשיבו אליהם עם האשם ולזה לא תועיל לפלשתי' זאת הבחינה הראשונה ולזה ידמו שלא היו מסכימים בזאת העצה והכירו זה הכהני' והקוסמים ואמר להם שלא יכבדו לבם ועם כל זה נתנו להם בחינה שנית תוכר להם קודם השיבם הארון לישראל ולזה צוו שיעשו עגלה חדשה לכבוד הש''י ויהיו להם שתי פרות מניקות עגלים שלא עלה עול על הפרות ולזה לא תהיינה בנות תרבות למשוך בעגלה כי לא נסו שום מלאכה עם שבכאן תהיה סבה שנית למעט מן ההליכה והיא היותם משיבים בניהם מאחריהם הביתה כי אהבתם את העגלים תמשכם לשוב אליהם כפי כחם אם לא היה זה מאת הש''י להשיב הארון לישראל ואם תתישרנה הפרות מעצמן ללכת לישראל דרך בית שמש שהיה המקום הקרוב להם מישראל הנה יתבאר כי מה' היתה זאת בסבת ארון האלהים ואם לא הנה הגיע זה לנו במקרה שאם היה מגיע ממנו על דרך המופת לא תקצור ידו מעשות זה המופת השני והוא להניע הפרות אל שילכו מעצמן דרך בית שמש ואם היה זה לנו במקרה לא יושב זה האשם לו ולא נשיב ארון האלהי' לישראל :
<b style="color: gray;">מלבי"ם פירוש המילות</b> ועתה אולם על הצד השני ששאלתכם אם לשלוח את הארון הוא מצד כי אתם מסופקים על הדבר בעצמו אם באו המכות בהשגחה בסבת הארון או מקרה המה, על זה תעשו בחינה לברר הדבר, {{{א}}} קחו ועשו עגלה חדשה צוו שהעגלה תהיה חדשה, אם מטעם כבוד שדבר שנשתמש בו הדיוט אין ראוי שישתמש בו גבוה (רמב''ם הלכות בית הבחירה פ''א הלכה כ') אם מצד שהעגלה החדשה קשה יותר להנהיגה, {{{ב}}} שתי פרות עלות פי' מיניקות שאין דרכם למשוך משאות, {{{ג}}} אשר לא עלה עליהם על ולא למדו להנהיג את הכבודה (וגם מטעם כבוד כנ''ל), {{{ד}}} ואסרתם וכו' והשיבתם בניהם מאחריהם שאז מדרך הטבע שתשובנה אחרי בניהם וכ''ש שלא יעבורו מפה אל ארץ אחרת :
<h3>{ח}</h3>
וּלְקַחְתֶּ֞ם אֶת־אֲר֣וֹן יְהוָ֗ה וּנְתַתֶּ֤ם אֹתוֹ֙ אֶל־הָ֣עֲגָלָ֔ה וְאֵ֣ת ׀ כְּלֵ֣י הַזָּהָ֗ב אֲשֶׁ֨ר הֲשֵׁבֹתֶ֥ם לוֹ֙ אָשָׁ֔ם תָּשִׂ֥ימוּ בָאַרְגַּ֖ז מִצִּדּ֑וֹ וְשִׁלַּחְתֶּ֥ם אֹת֖וֹ וְהָלָֽךְ׃
<b style="color: gray;">רש"י</b> בארגז . שקריניי''ו בלע''ז :
<b style="color: gray;">מצודת דוד</b> והלך . רצה לומר הניחו ללכת מעצמו , לבל ינהג מי את הפרות :
<b style="color: gray;">מצודת ציון</b> בארגז . כעין תיבה :
<b style="color: gray;">מלבי"ם פירוש המילות</b> ולקחתם ואז יתנו עליו הארון והאשם ויראו אם ילך מעצמו אם לא, והנה אף שילכו מעצמם עדיין אין בחינה זו מספקת עד :
<h3>{ט}</h3>
וּרְאִיתֶ֗ם אִם־דֶּ֨רֶךְ גְּבוּל֤וֹ יַֽעֲלֶה֙ בֵּ֣ית שֶׁ֔מֶשׁ ה֚וּא עָ֣שָׂה לָ֔נוּ אֶת־הָרָעָ֥ה הַגְּדוֹלָ֖ה הַזֹּ֑את וְאִם־לֹ֗א וְיָדַ֙עְנוּ֙ כִּ֣י לֹ֤א יָדוֹ֙ נָ֣גְעָה בָּ֔נוּ מִקְרֶ֥ה ה֖וּא הָ֥יָה לָֽנוּ׃
<b style="color: gray;">מצודת דוד</b> וראיתם . ואז תראו , אם מעצמו יעלה הארון דרך גבול ארצו אל בית שמש , אז בודאי בעבורו באה הרעה , ואם לא יעלה מעצמו דרך גבולו , אז נודע שבמקרה באה הרעה :
<b style="color: gray;">מלבי"ם פירוש המילות</b> השאלות: מ''ש מקרה הוא היה לנו משמע שהארון היה מקרה, והיה לו לומר מקרה היו לנו, רצה לומר המכות : וראיתם אם תראו שיעלה מעצמו בדרך גבולו לבית שמש ידעו כי הכל היה השגחיי כי רצה שישוב ארון עוזו אל מנוחתו, ולכן הנהיג ברוחו גם העגלה ומושכיה אל אשר יהיה שם הרוח ללכת ואם לא וידענו וכו', רצה לומר כי הגם שלא נוכל להכחיש זאת כי באו המכות לרגלי הארון שהלא בכל מקום בואו החל הנגף תיכף במקום ההוא, בכל זה יש לנו ספק אחר והוא אם באו המכות בסבת הארון או אם בא הארון בסבת המכות רצה לומר אם מה שקצף ה' עלינו היה רק בשביל שניתן לשבי עוזו באופן שהארון היה הסבה העצמיית שבעבורו באה עלינו הצרה הזאת, או בהפך שה' קצף עלינו מאז בסבה אחרת נעלמת, ולמען ישפוך עלינו כמים עברתו סבב שנקח אלינו את ארון ה' שמסגולתו ליגוף את כל הנוגע בו, באופן שהמכה היא הסבה העצמיית שסבבה שילקח הארון אלינו להכות בנו, וביאת הארון הוא מקרה. וזה שכתוב וידענו כי לא ידו נגעה בנו מקרה הוא היה לנו, רצה לומר שבא במקרה על ידי קצף ה' שרצה לענוש אותנו בסבת חטא קדום נעלם :
<h3>{י}</h3>
וַיַּעֲשׂ֤וּ הָאֲנָשִׁים֙ כֵּ֔ן וַיִּקְח֗וּ שְׁתֵּ֤י פָרוֹת֙ עָל֔וֹת וַיַּאַסְר֖וּם בָּעֲגָלָ֑ה וְאֶת־בְּנֵיהֶ֖ם כָּל֥וּ בַבָּֽיִת׃
<b style="color: gray;">רש"י</b> כלו בבית . לשון כלא :
<b style="color: gray;">מצודת ציון</b> כלו . כמו כלאו , והוא ענץ תפיסה :
<h3>{יא}</h3>
וַיָּשִׂ֛מוּ אֶת־אֲר֥וֹן יְהוָ֖ה אֶל־הָעֲגָלָ֑ה וְאֵ֣ת הָאַרְגַּ֗ז וְאֵת֙ עַכְבְּרֵ֣י הַזָּהָ֔ב וְאֵ֖ת צַלְמֵ֥י טְחֹרֵיהֶֽם׃
<b style="color: gray;">מצודת דוד</b> טחוריהם . הם העפולים שהיו דומים בצד מה לטחורים :
<h3>{יב}</h3>
וַיִשַּׁ֨רְנָה הַפָּר֜וֹת בַּדֶּ֗רֶךְ עַל־דֶּ֙רֶךְ֙ בֵּ֣ית שֶׁ֔מֶשׁ בִּמְסִלָּ֣ה אַחַ֗ת הָלְכ֤וּ הָלֹךְ֙ וְגָע֔וֹ וְלֹא־סָ֖רוּ יָמִ֣ין וּשְׂמֹ֑אול וְסַרְנֵ֤י פְלִשְׁתִּים֙ הֹלְכִ֣ים אַחֲרֵיהֶ֔ם עַד־גְּב֖וּל בֵּ֥ית שָֽׁמֶשׁ׃
<b style="color: gray;">רש"י</b> וישרנה . הרי תיבה זו אנדרוגינוס , מלמד שאף הוולדות היו אומרים שירה : רוני רוני השיטה התנופפי וכו' , כדאיתא במסכת עבודה זרה ( כד ב ) . ולפי פשוטו , 'וישרנה' , לשון 'ישר דרך' , ישר היו הולכות : הלך וגעו . לשון צעקת בקר , געייה : בית שמש . ישראל היו שם :
<b style="color: gray;">מצודת דוד</b> וישרנה הפרות . הלכו בדרך הישר , לדרך העולה בית שמש : במסלה אחת . ולא הטו ימין ושמאול : הלוך וגעו . רצה לומר : עם כי הלכו וצעקו בעבור חסרון בניהן , מכל מקום לא סרו ימין ושמאול :
<b style="color: gray;">מצודת ציון</b> וישרנה . מלשון ישרה : במסלה . בדרך הכבושה : וגעו . צעקת הפרה תקרא געה , כמו ( איוב ו ה ) : אם יגעה שור :
<b style="color: gray;">רלב"ג</b> והנה נתישרו הפרות דרך בית שמש בזולת נטייה וסרני פלשתים הולכים אחריהם עד גבול בית שמש לראות אמתת הענין :
<b style="color: gray;">מלבי"ם פירוש המילות</b> השאלות: למה כפל לשונו וישרנה בדרך במסלה אחת הלכו, ולא סרו וכו' שכל זה ענינו אחד : וישרנה ספר שהיו בזה כמה פלאים {{{א}}} וישרנה, כי המקום שעמדו שם הפרות היה אצל הבית רחוק מן הדרך, והיו יכולים לפנות במהלכתם אל צד הבתים או השדות והם הישירו מהלכם אל הדרך, {{{ב}}} על דרך בית שמש כי אחר שהגיעו אל הדרך היה להם ברירה ללכת לפנים או לאחור אל צד פלשתים והם בחרו ללכת אל צד בית שמש למזרח, {{{ג}}} במסלה אחת הלכו כי על הדרך יש בו כמה מסלות כבושות להולכי רגל ודרך הבהמה ללכת פעם בצד זה ופעם בצד זה והם הלכו במסלה אחת, {{{ד}}} הלך וגעו מרוב השמחה וחכמינו זכרונם לברכה אמרו על זה שאמרו שירה כי הדבר הפלאיי המעיד על השגחת ה' הוא השיר העולה מבריותיו שעל ידו יוכרו עלילותיו ונפלאותיו, {{{ה}}} ולא סרו ימין ושמאל כי הדרך מתעקם לפעמים במקום סלעים ורכסים והם לא סרו בעקמימות רק הלכו בקו הישר שגדרו הקו היותר קצר בין שתי נקודות מונחות, {{{ו}}} וסרני פלשתים הלכים אחריהם כי לא היה זה פלא אם היו הולכים לפניהם שדרך הבהמה להמשך אחרי בעליה לא כן בשהלכו אחריהם וזה התמיד עד גבול בית שמש :
<h3>{יג}</h3>
וּבֵ֣ית שֶׁ֔מֶשׁ קֹצְרִ֥ים קְצִיר־חִטִּ֖ים בָּעֵ֑מֶק וַיִּשְׂא֣וּ אֶת־עֵינֵיהֶ֗ם וַיִּרְאוּ֙ אֶת־הָ֣אָר֔וֹן וַֽיִּשְׂמְח֖וּ לִרְאֽוֹת׃
<b style="color: gray;">רש"י</b> וישמחו לראות . היו מסתכלין היאך הוא בא לבדו , ומשמחתם נהגו בו קלות ראש , שלא היו מסתכלין בו באימה ודרך כבוד :
<b style="color: gray;">מצודת דוד</b> וישמחו לראות . לפי שאחרי זה התאבלו בסבת הארון , אמר עתה בעת ראותם , שמחו :
<b style="color: gray;">מלבי"ם פירוש המילות</b> השאלות: אם שמחו למה קצף ה' עליהם : ובית שמש ספר כי בית שמש היו עוסקים אז בקציר חטים והיה ראוי שיצאו לקראת הארון ולקבלו ולנהלו בכבוד וגיל, והם בנשאם עיניהם ויראו את הארון וישמחו לראות רצה לומר לא שמחו כראוי בשמחה של מצוה להניח מלאכתם ולהביאו אל חדר הורתו, רק השמחה היה לראות כשמח על דבר חדש מפליא עיני רואים וזה הוצעה אל הקצף שקצף ה' עליהם כמו שיתבאר :
<h3>{יד}</h3>
וְהָעֲגָלָ֡ה בָּ֠אָה אֶל־שְׂדֵ֨ה יְהוֹשֻׁ֤עַ בֵּֽית־הַשִּׁמְשִׁי֙ וַתַּעֲמֹ֣ד שָׁ֔ם וְשָׁ֖ם אֶ֣בֶן גְּדוֹלָ֑ה וַֽיְבַקְּעוּ֙ אֶת־עֲצֵ֣י הָעֲגָלָ֔ה וְאֶת־הַ֨פָּר֔וֹת הֶעֱל֥וּ עֹלָ֖ה לַיהוָֽה׃
<b style="color: gray;">מצודת ציון</b> בית השמשי . מבית השמש , והוא שם העיר :
<b style="color: gray;">רלב"ג</b> והעגלה באה אל שד' יהושע בית השמשי . ותעמד שם ושם אבן גדולה ויבקעו את עצי העגלה ואת הפרות העלו אותם עולה לה' על המזבח אשר בנו שם ואנשי בית שמש העלו עולות וזבחו זבחי שלמים ביום ההוא לה' :
<b style="color: gray;">מלבי"ם פירוש המילות</b> והעגלה ולכן לא עמדו הפרות גם עתה והיה עוד נס, {{{א}}} שעתה סרו מן הדרך אל השדה, {{{ב}}} שעמדו בשדה יהושע בית השמשי ובאר הטעם כי שם היתה אבן גדולה שהיתה מוכנת בהשגחה שיונח הארון עליה ויבקעו שרי פלשתים בקעו עצי העגלה והעלו (רצה לומר שצוו להעלות) את הפרות (כי כ''ז ודאי לא עשו אנשי בית שמש מעצמם בלי דעת הסרנים שהיו העגלה והפרות שלהם) :
<h3>{טו}</h3>
וְהַלְוִיִּ֞ם הוֹרִ֣ידוּ ׀ אֶת־אֲר֣וֹן יְהוָ֗ה וְאֶת־הָאַרְגַּ֤ז אֲשֶׁר־אִתּוֹ֙ אֲשֶׁר־בּ֣וֹ כְלֵֽי־זָהָ֔ב וַיָּשִׂ֖מוּ אֶל־הָאֶ֣בֶן הַגְּדוֹלָ֑ה וְאַנְשֵׁ֣י בֵֽית־שֶׁ֗מֶשׁ הֶעֱל֨וּ עֹל֜וֹת וַֽיִּזְבְּח֧וּ זְבָחִ֛ים בַּיּ֥וֹם הַה֖וּא לַֽיהוָֽה׃
<b style="color: gray;">מצודת דוד</b> העלו עולות . לבד הפרות האמור למעלה :
<b style="color: gray;">מצודת ציון</b> אל האבן . על האבן :
<b style="color: gray;">מלבי"ם פירוש המילות</b> והלוים הם עסקו בהורדתו. ואנשי בית שמש הם זבחו זבחים אחרים ביום ההוא חוץ מן הפרות שצוו הסרנים להקריב :
<h3>{טז}</h3>
וַחֲמִשָּׁ֥ה סַרְנֵֽי־פְלִשְׁתִּ֖ים רָא֑וּ וַיָּשֻׁ֥בוּ עֶקְר֖וֹן בַּיּ֥וֹם הַהֽוּא׃
<b style="color: gray;">מצודת דוד</b> ראו . שנבחן הדבר ונמצא כן :
<b style="color: gray;">מלבי"ם פירוש המילות</b> השאלות: מה יודיענו ששבו עקרון : וחמשה גם זה היה פלא שהסרנים (הגם שנתעכבו שם עד שראו כל המעשה מהקרבת הפרות והזבחים בכ''ז) שבו עקרון ביום ההוא. באופן שביום אחד הלכו וחזרו מהלך הגדול הזה, עם מה ששהו בבית שמש :
<h3>{יז}</h3>
וְאֵ֙לֶּה֙ טְחֹרֵ֣י הַזָּהָ֔ב אֲשֶׁ֨ר הֵשִׁ֧יבוּ פְלִשְׁתִּ֛ים אָשָׁ֖ם לַֽיהוָ֑ה לְאַשְׁדּ֨וֹד אֶחָ֔ד לְעַזָּ֤ה אֶחָד֙ לְאַשְׁקְל֣וֹן אֶחָ֔ד לְגַ֥ת אֶחָ֖ד לְעֶקְר֥וֹן אֶחָֽד׃
<b style="color: gray;">מצודת דוד</b> ואלה טחורי . רצה לומר : באלו לא הוסיפו על מה שאמרו הקוסמים והכהנים : לאשדוד אחד . רצה לומר : בעבור שר אשדוד אחד , וכן כולם :
<b style="color: gray;">מלבי"ם פירוש המילות</b> ואלה טחורי הזהב הטחורים שהביאו הסרנים היו חמשה כמספר סרני פלשתים כנ''ל אבל העכברים שבאו בעבור העם (הגם שלפי צווי הכהנים היה די גם כן בחמשה כנ''ל בכ''ז) הוסיפו והביאו.
<h3>{יח}</h3>
וְעַכְבְּרֵ֣י הַזָּהָ֗ב מִסְפַּ֞ר כָּל־עָרֵ֤י פְלִשְׁתִּים֙ לַחֲמֵ֣שֶׁת הַסְּרָנִ֔ים מֵעִ֣יר מִבְצָ֔ר וְעַ֖ד כֹּ֣פֶר הַפְּרָזִ֑י וְעַ֣ד ׀ אָבֵ֣ל הַגְּדוֹלָ֗ה אֲשֶׁ֨ר הִנִּ֤יחוּ עָלֶ֙יהָ֙ אֵ֚ת אֲר֣וֹן יְהוָ֔ה עַ֚ד הַיּ֣וֹם הַזֶּ֔ה בִּשְׂדֵ֥ה יְהוֹשֻׁ֖עַ בֵּֽית־הַשִּׁמְשִֽׁי׃
<b style="color: gray;">רש"י</b> כפר הפרזי . כפר שאין לו חומה : אבל הגדולה . היא האבן הגדולה האמורה למעלה , שהלמ''ד באה במקום נו''ן , וכן 'נשכה' במקום 'לשכה' , בספר נחמיה ( יג ז ) , ומפני שאירע להם אבלות בדבר , קראה אבל :
<b style="color: gray;">מצודת דוד</b> ועכברי וכו' . אבל על עכברי הזהב הוסיפו , והביאו אחד מול כל עיר , ולא חמשה לבד כדברי הקוסמים : לחמשת . אשר הם לחמשת הסרנים ותחת ממשלתם : מעיר מבצר . בין מול עיר מבצר , בין מול כפר פרוז מבלי חומה סביב : ועד אבל הגדולה . היא האבן הגדולה האמור למעלה , וקראו 'אבל' , לפי שהעם התאבלו שם על אשר הכה ה' בהם כמו שכתוב למטה , ורצה לומר , אין זה סוף הדבר אשר נכר ונודע עד היום הזה שדה יהושע , כי אפילו האבן הגדולה וכו' נכר הוא עד היום הזה בשדה יהושע בית השמשי :
<b style="color: gray;">מצודת ציון</b> ועד . ענינו כמו ואפילו , וכן ( שמות ט ז ) : לא מת ממקנה ישראל עד אחד , ורצה לומר , אפילו אחד :
<b style="color: gray;">מלבי"ם פירוש המילות</b> עכברי הזהב מספר כל ערי פלשתים שהעם התנדבו בעצמם וכל עיר התנדבה עכבר אחד ולא לבד עיר מבצר כי גם עד כפר הפרזי שגם הכפרים הפרזים הביאו עד אבל הגדולה ששם גבול ארץ ישראל (ונקרא אבל ע''ש האבילות) :
<h3>{יט}</h3>
וַיַּ֞ךְ בְּאַנְשֵׁ֣י בֵֽית־שֶׁ֗מֶשׁ כִּ֤י רָאוּ֙ בַּאֲר֣וֹן יְהוָ֔ה וַיַּ֤ךְ בָּעָם֙ שִׁבְעִ֣ים אִ֔ישׁ חֲמִשִּׁ֥ים אֶ֖לֶף אִ֑ישׁ וַיִּֽתְאַבְּל֣וּ הָעָ֔ם כִּֽי־הִכָּ֧ה יְהוָ֛ה בָּעָ֖ם מַכָּ֥ה גְדוֹלָֽה
<b style="color: gray;">רש"י</b> שבעים איש חמשים אלף איש . תרגם יונתן : וקטל בסבי עמא שבעין גברא , ובקהלא חמשין אלפי גברא . ורבותינו אמרו ( סוטה לה ב ) : שבעים איש , שכל אחד היה שקול כחמשים אלף , או חמשים אלף איש , שכל אחד שקול כשבעים סנהדרין :
<b style="color: gray;">מצודת דוד</b> ויך . ה' הכה בהם על שפתחו הארון וראו בו בפנים , ולזה הכה בעם שבעים איש מגדולי העיר , והיו שקולים כחמשים אלף איש ( סוטה לה ב ) :
<b style="color: gray;">רלב"ג</b> ויך . הש''י באנשי בית שמש כי ראו בארון ה' , ולא עזבו מלאכתם שהיו קוצרים קציר חטים ונגפו מהעם שבעי' איש שהיו שקולים חמשים אלף איש לגודל מעלתם או היו המוכים חמשים אלף ושבעים איש , ויתאבלו העם כי הכה ה' בעם מכה גדול' :
<b style="color: gray;">מלבי"ם פירוש המילות</b> השאלות: מדוע הכה באנשי בית שמש, וגם רחוק שהיה בעיר בית שמש חמשים אלף איש, ומהו הכפל ויך באנשי בית שמש ויך בעם : ויך באנשי בית שמש כי ראו בארון ה' (ראיה שאחריו ב' מורה על השגתה והפלאה בדבר וההשכלה במהותו, כמו וירא בסבלותם ובא לרוב על ענינים הגיונים, ואל אראה ברעתי, וראה בטוב ירושלים, ורצה לומר שהביטו בו יותר מן הראוי ממיעוט היראה והכבוד). ספר כי הכה בין באנשי בית שמש על שראו בארון ה' דרך בזיון, וכן ויך בעם ביתר העם שהתקבצו לשם מן הסביבות ומפרש באנשי בית שמש הכה שבעים איש ובכל העם הכה חמשים אלף איש, (וחכמינו זכרונם לברכה פי' שהכה שבעים איש ששקולים כחמשים אלף. נראה שכלל הקיבוץ שם היה חמשים אלף איש ומתו מהם שבעים איש, ושעורו ויך שבעים איש מחמשים אלף איש, (כי מ' היחס נופל פעמים הרבה כמו אלחנן דוד בית לחם, (ש''ב כ''ג כ''ד) וכדומה, וחסר מ' היחס להורות שכולם נצטערו על מיתת אחיהם ונדמה להם כאילו נגועו כולם) :
<h3>{כ}</h3>
וַיֹּֽאמְרוּ֙ אַנְשֵׁ֣י בֵֽית־שֶׁ֔מֶשׁ מִ֚י יוּכַ֣ל לַעֲמֹ֔ד לִפְנֵ֨י יְהוָ֧ה הָאֱלֹהִ֛ים הַקָּד֖וֹשׁ הַזֶּ֑ה וְאֶל־מִ֖י יַעֲלֶ֥ה מֵעָלֵֽינוּ׃
<b style="color: gray;">מצודת דוד</b> מי יוכל לעמד וכו' . רצה לומר : הלא הגדולים שבנו מתו , ומי הוא הנשאר אשר יוכל לעמוד לפני ארון ה' , לשמרו ולהזהר בקדושתו :
<b style="color: gray;">מלבי"ם פירוש המילות</b> ויאמרו כו' מי יוכל לעמד רצה לומר נסתפקו אם סבת הנגף היה בעבור רוב קדושת הארון שצריך שהנגשים אליו יהיו קדושים והם לא התקדשו כראוי ועל זה אמר מי יוכל לעמד לפני ה' האלהים הקדוש הזה, או אם סבת הנגף היה בעבור המקום שאינו חפץ לשכון במקום הזה רק במקום אחר המוכן להשראת השכינה ועל זה אמר ואל מי יעלה מעלינו :
<h3>{כא}</h3>
וַֽיִּשְׁלְחוּ֙ מַלְאָכִ֔ים אֶל־יוֹשְׁבֵ֥י קִרְיַת־יְעָרִ֖ים לֵאמֹ֑ר הֵשִׁ֤בוּ פְלִשְׁתִּים֙ אֶת־אֲר֣וֹן יְהוָ֔ה רְד֕וּ הַעֲל֥וּ אֹת֖וֹ אֲלֵיכֶֽם׃
<b style="color: gray;">מצודת דוד</b> רדו העלו . רדו אלינו והעלו אליכם :
<b style="color: gray;">מלבי"ם פירוש המילות</b> וישלחו מלאכים אל יושבי קרית יערים הנה בית שמש הזאת היתה ביהודה כי היא היושבת על הגבול הקרוב לעקרון (לא כן בית שמש אשר ליששכר) וכן קרית יערים היא ליהודה בגבול שבין יהודה לבנימין, לכן שלחו לשם להיותו קרוב אליהם ומחלק שבטם, ולבל יתיראו לקבעו קרוב לארץ פלשתים פן יקחוהו מאתם שנית הודיעום לאמר השבו פלשתים את ארון ה', רצה לומר השיבוה מעצמם כי נפל פחדו עליהם ואין להתירא כי יגעו בו שנית ולכן רדו העלו אותו אליכם :
<h2>שמואל א פרק-ז</h2>
<h3>{א}</h3>
וַיָּבֹ֜אוּ אַנְשֵׁ֣י ׀ קִרְיַ֣ת יְעָרִ֗ים וַֽיַּעֲלוּ֙ אֶת־אֲר֣וֹן יְהוָ֔ה וַיָּבִ֣אוּ אֹת֔וֹ אֶל־בֵּ֥ית אֲבִינָדָ֖ב בַּגִּבְעָ֑ה וְאֶת־אֶלְעָזָ֤ר בְּנוֹ֙ קִדְּשׁ֔וּ לִשְׁמֹ֖ר אֶת־אֲר֥וֹן יְהוָֽה׃
<b style="color: gray;">רש"י</b> קדשו . זמינו :
<b style="color: gray;">מצודת דוד</b> בגבעה . אשר בגבעה , והוא שם מקום בקרית יערים : קדשו . הזמינו לשמור את הארון , לבל יבוא מי לראותו , ולכבד ולרבץ לפניו :
<b style="color: gray;">מצודת ציון</b> קדשו . הזמינו , כמו ( ירמיהו ו ד ) : קדשו עליה מלחמה :
<b style="color: gray;">רלב"ג</b> והביאו הארון לקרית יערים אל בית אבינדב אשר בגבע' ואת אלעזר בנו קדשו לשמור את ארון ה' :
<b style="color: gray;">מלבי"ם פירוש המילות</b> ויבאו יצאו כולם לכבודו. אל בית אבינדב בגבעה פי' הרד''ק מפני שהיה עוד איש ששמו אבינדב לכן באר שזה היה יהונדב שדר בגבעה, וגם י''ל כי ליהונדב היו לו שני בתים בשני מקומות לכן באר שהארון הובא אל הבית שהיה גבעה, קדשו הזמינו, ומבואר אצלי כי גדר הקדושה המורה הזמנה, הוא המופרש מכל עסקיו אל דבר מיוחד :
<h3>{ב}</h3>
וַיְהִ֗י מִיּ֞וֹם שֶׁ֤בֶת הָֽאָרוֹן֙ בְּקִרְיַ֣ת יְעָרִ֔ים וַיִּרְבּוּ֙ הַיָּמִ֔ים וַיִּֽהְי֖וּ עֶשְׂרִ֣ים שָׁנָ֑ה וַיִּנָּה֛וּ כָּל־בֵּ֥ית יִשְׂרָאֵ֖ל אַחֲרֵ֥י יְהוָֽה׃
<b style="color: gray;">רש"י</b> מיום שבת הארון בקרית יערים . וראו הפורענות שבא עליהם בעון בית עלי , ואת הגבורה שעשה הקב''ה בפלשתים : וינהו וגו' אחרי ה' . על ידי שמואל , שהיה מחזר מעיר לעיר , ושופטם ומוכיחם : וינהו . לשון המשכה הוא , ולשון ארמי הוא : תתנהו לפולחני , וכן ( יחזקאל ז יא ) : ולא נה בהם , אין בהם תועלת למושכם אל הטוב . ומנחם חברו , 'וינהו' , לשון יללה , כמו ( מיכה ב ד ) : נהי נהיה , וכן ( יחזקאל שם ) : ולא נה בהם , ופירוש וינהו אחרי ה' , שהתאבלו על מעשיהם הרעים , ושבו אחרי ה' . לשון אחר : וינהו , כמו ( ירמיהו ג יז ) : ויתאספו ונקוו אליה כל העמים , מתרגמינן : ויתנהון למפלח בה כל עממיא , ויהיה מזה הענין גם כן ( יחזקאל שם ) : ולא נה בהם , כענין שאמר ( שם ) : לא מהם ולא מהמונם , ולא מנה שבהם , כלומר ולא מקבוץ שלהם ( ספרים אחרים אינו ) :
<b style="color: gray;">מצודת דוד</b> מיום . רצה לומר : מהתחלת שבת הארון וכל הימים הרבים שהיו במספר עשרים שנה אשר ישב שם , בכל הזמן ההוא נהו ויללו ישראל להתחרט על מעשיהם אשר לא טובים ושבו , ללכת אחרי ה' :
<b style="color: gray;">מצודת ציון</b> שבת . ענין עכבה : וינהו . מלשון נהי ויללה :
<b style="color: gray;">רלב"ג</b> ויהי מיום שבת הארון בקרית יערים וירבו הימים ויהיו עשרים שנה , ר''ל שכבר עמד בבית אבינדב עשרים שנה עד שהסירו דוד משם , והנה נאספו כל בית ישראל אחר ה' אחר מות עלי והתחרטו ממעשיהם הרעים בראותם המגפה הגדולה שהיתה בעם במלחמה ההיא ושאר הרעות שקרו להם והכירו כי פעולותיה' הרעות הטו אלה או יהיה הרצון בזה שכבר רבו הימים מיום שבת הארון בקרית יערים והיו הימים עשרים שנה ואחר כן נאספו כל בית ישראל אחרי ה' ואמנם היה שם הארון יותר מעשרים שנה כי הוא עמד שם עד שמלך דוד שבע שנים והנה לזה הפי' צריך שנאמר שנכנסו כל שנות שמשון בשנות עלי ולזה הפי' יתכן שיהיו ימי חיי שמואל בתכליתם כמו ס''ה שנה ויאות שיאמר ואני זקנתי ושבתי ואמנם אם לא נאמר כן הנה לא חיה כי אם נ''ב שנה ולא יתכן שיאמר על עצמו שהוא זקן ואיש שיבה ואפשר עם זה שנולד שמואל קודם שנתמנה עלי שופט על ישראל ויהיו ימי חייו יותר ממה שזכרנו , והנה סבב שמואל אחר זה שהסירו ישראל את אלהי הנכר אשר בקרבם ועבדו את ה' לבדו וקבצם שמואל המצפ' ושאבו ישראל מים ושפכו לפני ה' להעיד שכבר התרחצו שם בעניניהם ושפטם להסיר מהם כל לכלוך ועון שביניהם במה שבין אדם לחברו ואמנם עשו זה במצפה כי כבר היה מוסכם ביניהם שמה שיעשו שם נעשה לפני ה' כמו שזכרנו בדבר יפתח :
<b style="color: gray;">מלבי"ם פירוש המילות</b> השאלות: בפירוש הכתוב הזה נבוכו המפרשים מאד : ויהי מיום באר ששבת הארון בבית אבינדב התחיל מיום שבת הארון בקרית יערים והתמיד לשבת במקום ההוא הגם שרבו הימים עד שהיו עשרים שנה (שהם י''א של שמואל ושתי שנים של שאול ושבעה שנים שמלך דוד בחברון) רצה לומר הגם שעברו עתים שונים ומנהיגים מתחלפים בכ''ז לא זז ממקומו, וספר גם כן כי מיום ההוא נהו כל בית ישראל אחרי ה' כי ראו גודל קדושת הארון וכי נתן ליראיו נס להתנוסס :
<h3>{ג}</h3>
וַיֹּ֣אמֶר שְׁמוּאֵ֗ל אֶל־כָּל־בֵּ֣ית יִשְׂרָאֵל֮ לֵאמֹר֒ אִם־בְּכָל־לְבַבְכֶ֗ם אַתֶּ֤ם שָׁבִים֙ אֶל־יְהוָ֔ה הָסִ֜ירוּ אֶת־אֱלֹהֵ֧י הַנֵּכָ֛ר מִתּוֹכְכֶ֖ם וְהָעַשְׁתָּר֑וֹת וְהָכִ֨ינוּ לְבַבְכֶ֤ם אֶל־יְהוָה֙ וְעִבְדֻ֣הוּ לְבַדּ֔וֹ וְיַצֵּ֥ל אֶתְכֶ֖ם מִיַּ֥ד פְּלִשְׁתִּֽים׃
<b style="color: gray;">מצודת דוד</b> הסירו . מכל וכל : לבדו . בלא שתוף :
<b style="color: gray;">מלבי"ם פירוש המילות</b> השאלות: היה לו לומר הסירו את אלהי הנכר ועשתרות מתוכם, וגם שהעשתרות הם בכלל אלהי הנכר : ויאמר ואז התעורר שמואל להשיבם בתשובה. אם בכל לבבכם רצה לומר כי מתנאי התשובה הגמורה הוא המירוק והזיכוך, רצה לומר שישובו ויתחרטו ויעזבו מעשים הקודמים ושיעשו טוב ולא רע בעתיד. ושניהם צריך שיהיו במחשבה ובמעשה, ועז''א לעומת עזיבת הרע במחשבה הסירו את אלהי הנכר מתוככם רצה לומר אשר במצפוני לבכם, ולעומת עזיבת החטא בפועל הסירו העשתרות, ונגד העבודה בעתיד, על עבודת המצפון אומר והכינו לבבכם אל ה' שלבכם יהיה מוכן אך לה' בל תתערב שם מחשבת זולתו, ונגד העבודה בפועל אמר ועבדהו לבדו בלא שיתוף, ובזה ירצכם ויצל אתכם מיד פלשתים המושלים בכם בסבת עונותיכם :
<h3>{ד}</h3>
וַיָּסִ֙ירוּ֙ בְּנֵ֣י יִשְׂרָאֵ֔ל אֶת־הַבְּעָלִ֖ים וְאֶת־הָעַשְׁתָּרֹ֑ת וַיַּעַבְד֥וּ אֶת־יְהוָ֖ה לְבַדּֽוֹ׃
<b style="color: gray;">מלבי"ם פירוש המילות</b> ויסירו ספר כי מלאו אחרי ה' בין בתשובה על העבר בפועל ויסירו וכו' בין בעבודה בעתיד ויעבדו את ה' לבדו, ולא הגיד מדבר המחשבה שזה לא ידע רק היודע תעלומות לב :
<h3>{ה}</h3>
וַיֹּ֣אמֶר שְׁמוּאֵ֔ל קִבְצ֥וּ אֶת־כָּל־יִשְׂרָאֵ֖ל הַמִּצְפָּ֑תָה וְאֶתְפַּלֵּ֥ל בַּעַדְכֶ֖ם אֶל־יְהוָֽה׃
<b style="color: gray;">מלבי"ם פירוש המילות</b> ויאמר אחרי ההכנה הזאת אמר שיתקבצו המצפתה ששם היה דרכם להתאסף לקדושה ולעבודה ולדבר האלהים, ושם יתפלל בעדם אחרי ששבו אל ה' :
<h3>{ו}</h3>
וַיִּקָּבְצ֣וּ הַ֠מִּצְפָּתָה וַיִּֽשְׁאֲבוּ־מַ֜יִם וַֽיִּשְׁפְּכ֣וּ ׀ לִפְנֵ֣י יְהוָ֗ה וַיָּצ֙וּמוּ֙ בַּיּ֣וֹם הַה֔וּא וַיֹּ֣אמְרוּ שָׁ֔ם חָטָ֖אנוּ לַיהוָ֑ה וַיִּשְׁפֹּ֧ט שְׁמוּאֵ֛ל אֶת־בְּנֵ֥י יִשְׂרָאֵ֖ל בַּמִּצְפָּֽה׃
<b style="color: gray;">רש"י</b> וישאבו מים וישפכו . תרגם יונתן : ושפיכו לבהון בתיובתא כמיא קדם ה' . ולפי משמעו , אינו אלא סימן הכנעה , הרי אנו לפניך כמים הללו הנשפכין : וישפט שמואל . בין איש לרעהו , על עסקי ממון שביניהם , או על עסקי עבירה שעברו :
<b style="color: gray;">מצודת דוד</b> וישאבו מים . רצה לומר : התעוררו לשאוב ולהזיל מי דמע , ושפכו בתפלה לפני ה' : וישפוט . בדברים שבין אדם לחבירו :
<b style="color: gray;">מלבי"ם פירוש המילות</b> ויקבצו ספר, {{{א}}} שהתקבצו וזה מורה על האחדות לעבוד את ה' שכם אחד, {{{ב}}} וישאבו מים אם מי דמעה ובכי כדבר המפרשים או רמז ששפכו לבם כמים, {{{ג}}} ויצומו שענין הצום היה לבקר אחר עונות היחידים והרבים ולפרוש מהם כמ''ש הלא זה צום אבחרהו פתח חרצובות רשע, {{{ד}}} ויאמרו שם חטאנו שהוא הוידוי והחרטה על עבירות שבין אדם למקום, {{{ה}}} ועל עבירות שבין אדם לחברו שעל זה אין מועיל תשובה לבד וישפוט שמואל בין איש לרעהו :
<h3>{ז}</h3>
וַיִּשְׁמְע֣וּ פְלִשְׁתִּ֗ים כִּֽי־הִתְקַבְּצ֤וּ בְנֵֽי־יִשְׂרָאֵל֙ הַמִּצְפָּ֔תָה וַיַּעֲל֥וּ סַרְנֵֽי־פְלִשְׁתִּ֖ים אֶל־יִשְׂרָאֵ֑ל וַֽיִּשְׁמְעוּ֙ בְּנֵ֣י יִשְׂרָאֵ֔ל וַיִּֽרְא֖וּ מִפְּנֵ֥י פְלִשְׁתִּֽים׃
<b style="color: gray;">מצודת דוד</b> ויעלו . להלחם בם , כי חשבו שנתקבצו ישראל לצאת למלחמה :
<b style="color: gray;">רלב"ג</b> וכאשר שמעו פלשתים כי התקבצו בני ישראל במצפה עלו סרני פלשתים אל ישראל להלחם עמם וייראו ישראל מפני פלשתים ובקשו משמואל שיתפלל לשם בעבורם בדרך שיושיעם מיד פלשתים , והנה להגיע הנבואה לו והדבקות האלהי העלה שמואל עולה לה' כי העולה תיישיר לזה כמו שבארנו בפירושינו לדברי התורה ואפשר שהעלה אותה על ידי כהן כי שמואל לא היה כהן ואפשר שהיתה הוראת שעה והנה אז הותרה במת יחיד כי כבר חרב משכן שילה ולא היה שם עדיין במת צבור , ועם העלותו העולה התפלל שמואל לשם יתברך בעבור ישראל והרעים הש''י ביום ההוא בקול גדול מרעיד על פלשתים באופן שכבר נגפו לפני ישראל ואפשר שלזאת הסבה העלה העולה להראות לישראל שתכף שהיה מעלה העולה נתחדשו הקולות האלו המרעידים כדי שיאמינו יותר בש''י ואחשוב שעם אלו הרעמים היו יורדות להבות ואש אלהים זר ולולא זה כבר היה מזיק הקול לישראל באופן הזקו לפלשתים :
<b style="color: gray;">מלבי"ם פירוש המילות</b> וישמעו זה היה סבה מאת ה' שיתגרו בם פלשתים למען יפלו בידם ולכן כאשר שמעו שהתקבצו חשבו שהיה איזה מרד ועלו סרני פלשתים עם מחניהם, וישראל שלא הבינו כי זה סבה מאת ה' למען יושעו התיראו מפניהם :
<h3>{ח}</h3>
וַיֹּאמְר֤וּ בְנֵֽי־יִשְׂרָאֵל֙ אֶל־שְׁמוּאֵ֔ל אַל־תַּחֲרֵ֣שׁ מִמֶּ֔נּוּ מִזְּעֹ֖ק אֶל־יְהוָ֣ה אֱלֹהֵ֑ינוּ וְיֹשִׁעֵ֖נוּ מִיַּ֥ד פְּלִשְׁתִּֽים׃
<b style="color: gray;">מצודת דוד</b> אל תחרש ממנו . אל תשתוק מהדבר אשר היא טובה לנו , והוא מזעוק אל ה' להושיענו :
<b style="color: gray;">מצודת ציון</b> תחרש . תשתוק , וכן ( בראשית לד ה ) : והחריש יעקב :
<b style="color: gray;">מלבי"ם פירוש המילות</b> ויאמרו באשר ראו ששמואל בוטח בה' כי יגבר עליהם כי בטח שכבר שמע ה' תפלתו אמרו אליו בל יחרש גם עתה מזעק אל ה' שהוא ישיענו מיד פלשתים רצה לומר באשר יראים אנו מפניהם אי אפשר שננצחם במלחמה וצריך שתתפלל שתעשה התשועה כולה על ידי ה' כי חרבי לא תושיעני :
<h3>{ט}</h3>
וַיִּקַּ֣ח שְׁמוּאֵ֗ל טְלֵ֤ה חָלָב֙ אֶחָ֔ד (ויעלה) [וַיַּעֲלֵ֧הוּ] עוֹלָ֛ה כָּלִ֖יל לַֽיהוָ֑ה וַיִּזְעַ֨ק שְׁמוּאֵ֤ל אֶל־יְהוָה֙ בְּעַ֣ד יִשְׂרָאֵ֔ל וַֽיַּעֲנֵ֖הוּ יְהוָֽה׃
<b style="color: gray;">רש"י</b> ויעלה עולה . ויעלה כתיב , נקבה היתה , מכאן למדו רבותינו : עולה נקבה כשרה בבמת יחיד , במסכת עבודה זרה ( כד ב ) :
<b style="color: gray;">מצודת דוד</b> טלה חלב . רצה לומר : עודו יונק החלב : ויענהו ה' . רצה לומר : ראה שנתקבלה ברצון , כי ירדה האש ושרפה את העולה , והיה בטוח בתשועה :
<b style="color: gray;">מצודת ציון</b> כליל . מלשון כל , רצה לומר העלה כל בשר העולה , כמשפט האמור בה :
<b style="color: gray;">מלבי"ם פירוש המילות</b> (ט-י) ויענהו ה' וכו' וירעם בקולו קול ה' שהגיע אל הנביא היה מתחלק לכמה שבילים כמ''ש בתורת כהנים (ויקרא פרק א') וישמע את הקול מדבר אליו משה שמע וכל ישראל לא שמעו, יכול מפני שהיה הקול נמוך תלמוד לומר את הקול הקול שכתוב בו קול ה' שובר ארזים, והנה בקול הנורא הזה שבו ענה את שמואל וכל ישראל לא שמעוהו, בו בעצמו נתן קול עוז רעם ורעש על פלשתים וינגפו מעצמם :
<h3>{י}</h3>
וַיְהִ֤י שְׁמוּאֵל֙ מַעֲלֶ֣ה הָעוֹלָ֔ה וּפְלִשְׁתִּ֣ים נִגְּשׁ֔וּ לַמִּלְחָמָ֖ה בְּיִשְׂרָאֵ֑ל וַיַּרְעֵ֣ם יְהוָ֣ה ׀ בְּקוֹל־גָּ֠דוֹל בַּיּ֨וֹם הַה֤וּא עַל־פְּלִשְׁתִּים֙ וַיְהֻמֵּ֔ם וַיִּנָּגְפ֖וּ לִפְנֵ֥י יִשְׂרָאֵֽל׃
<b style="color: gray;">מצודת דוד</b> וירעם ה' . הביא עליהם רעם בקול גדול ויהם אותם , ועל ידי זה נגפו לפני בוא ישראל למלחמה :
<h3>{יא}</h3>
וַיֵּ֨צְא֜וּ אַנְשֵׁ֤י יִשְׂרָאֵל֙ מִן־הַמִּצְפָּ֔ה וַֽיִּרְדְּפ֖וּ אֶת־פְּלִשְׁתִּ֑ים וַיַּכּ֕וּם עַד־מִתַּ֖חַת לְבֵ֥ית כָּֽר׃
<b style="color: gray;">רש"י</b> מתחת לבית כר . מלרע לבית שרון :
<b style="color: gray;">מצודת דוד</b> ויצאו . אחר זה יצאו מן המצפה ורדפו אחריהם : עד מתחת . הכום בכל הדרך אשר רדפום , עד בואם מתחת לבית כר :
<b style="color: gray;">מלבי"ם פירוש המילות</b> ויצאו וישראל לא הוצרכו להלחם רק לרדוף ולהפיל חללים :
<h3>{יב}</h3>
וַיִּקַּ֨ח שְׁמוּאֵ֜ל אֶ֣בֶן אַחַ֗ת וַיָּ֤שֶׂם בֵּֽין־הַמִּצְפָּה֙ וּבֵ֣ין הַשֵּׁ֔ן וַיִּקְרָ֥א אֶת־שְׁמָ֖הּ אֶ֣בֶן הָעָ֑זֶר וַיֹּאמַ֕ר עַד־הֵ֖נָּה עֲזָרָ֥נוּ יְהוָֽה׃
<b style="color: gray;">רש"י</b> ובין השן . שן הסלע :
<b style="color: gray;">מצודת דוד</b> בין המצפה וכו' . שם עמדו מערכות פלשתים : עד הנה עזרנו ה' . רצה לומר : עד המקום הזה עזרנו ה' , במה שהממם בקול רעם ולא שלטה בהם יד ישראל עדיין , כי משם והלאה רדפו ישראל אחריהם ושלטה בהם ידם :
<b style="color: gray;">מצודת ציון</b> ובין השן . שן הסלע היה שם , ונקרא המקום על שמו :
<b style="color: gray;">מלבי"ם פירוש המילות</b> ויקח לזכר הנס, עד הנה עזרנו ה' כי לא בחרבם נצחו :
<h3>{יג}</h3>
וַיִּכָּֽנְעוּ֙ הַפְּלִשְׁתִּ֔ים וְלֹא־יָסְפ֣וּ ע֔וֹד לָב֖וֹא בִּגְב֣וּל יִשְׂרָאֵ֑ל וַתְּהִ֤י יַד־יְהוָה֙ בַּפְּלִשְׁתִּ֔ים כֹּ֖ל יְמֵ֥י שְׁמוּאֵֽל׃
<b style="color: gray;">מצודת דוד</b> ולא יספו . בימים שהנהיג שמואל עד לא נזדקן , לא הוסיפו לבוא בגבול ישראל : ותהי יד ה' בפלשתים . כאשר הלכו ישראל ללחום עמו בגבולו :
<b style="color: gray;">רלב"ג</b> וזכר שכבר נגפו ישראל את הפלשתים ויכום באופן שנכנעו הפלשתים ולא יספו עוד לבא בגבול ישראל ושבו הערים לישראל שלקחו פלשתים מאתם והנה היה גם כן שלום בימי שמואל בין ישראל ובין האמורי :
<b style="color: gray;">מלבי"ם פירוש המילות</b> (יג-יז) השאלות: ויכנעו משמע שלא נלחמו, ולמה ותהי יד ה' בם, ולמה האריך לתשבנה הערים וכו' מעקרון וכו' הציל ישראל וכו', ולמה כפל וישפט שמואל וכו' ושפט את ישראל וכו' ושם שפט וכו' : ויכנעו סיפר ששמואל היה למגן בעד עם ה' בין נגד האויב החיצוני, בין בהנהגת העם עצמו, ששני אלה היו מוטלים על השופט והמלך כמ''ש ושפטנו מלכנו ויצא לפנינו ונלחם את מלחמותינו, על המחסה נגד צר ואויב, אומר ויכנע הפלשתים רצה לומר שהיו שם שני דברים, {{{א}}} שנכנעו מעצמם עד שלא יספו מעצמם ליכנס לגבול ישראל, {{{ב}}} שגם בעת יצאו ישראל ארץ פלשתים, היתה יד ה' בם עד שנוגעו לפניהם בארצם : (זה נמשך כל ימי שמואל, רצה לומר רוב ימי חיי שמואל כי בעת זקנותו משלו הפלשתים בישראל כמו שיבואר בסי' י''ג) ומפרש, (יד) ותשובנה על ידי שנכנעו הושבו הערים שלקח מאת ישראל מעצמם כי התיראו לבא בגבול ישראל, ועל ידי שהיתה יד ה' בם בעת ערכו ישראל מלחמה בארצם על ידי כן מעקרון ועד גת הגם שערים האלה כבר היו ביד פלשתים מימים רבים הציל ישראל מידם, כי הורישום משם, וגם ויהי שלום בין ישראל ובין האמרי כי בעת משלו האויבים בישראל נוספו גם האמוריים עליהם ונלחמו בם לא כן בימי שמואל :
<h3>{יד}</h3>
וַתָּשֹׁ֣בְנָה הֶעָרִ֡ים אֲשֶׁ֣ר לָֽקְחוּ־פְלִשְׁתִּים֩ מֵאֵ֨ת יִשְׂרָאֵ֤ל ׀ לְיִשְׂרָאֵל֙ מֵעֶקְר֣וֹן וְעַד־גַּ֔ת וְאֶ֨ת־גְּבוּלָ֔ן הִצִּ֥יל יִשְׂרָאֵ֖ל מִיַּ֣ד פְּלִשְׁתִּ֑ים וַיְהִ֣י שָׁל֔וֹם בֵּ֥ין יִשְׂרָאֵ֖ל וּבֵ֥ין הָאֱמֹרִֽי׃
<b style="color: gray;">מצודת דוד</b> לישראל . הערים ההם הוחזרו לישראל : ואת גבולן . הצילו גבול עצמן , לבלי תת לפלשתים לבוא לרשת עוד מה מגבולן : ויהי שלום . כי בעוד משלו פלשתים בישראל , נלחמו עמהם האמורי הנשארו בארץ ישראל , אבל כאשר חזקה יד ישראל , היה שלום ביניהם :
<h3>{טו}</h3>
וַיִּשְׁפֹּ֤ט שְׁמוּאֵל֙ אֶת־יִשְׂרָאֵ֔ל כֹּ֖ל יְמֵ֥י חַיָּֽיו׃
<b style="color: gray;">מצודת דוד</b> כל ימי חייו . מעת שהועמד לשפוט עד שמת , ואף לאחר שמלך שאול , שפט הוא :
<b style="color: gray;">רלב"ג</b> והנה זכר איך שפט שמואל את ישראל כל ימי חייו בהשגחה נוספת כי הוא לא היה מטריח ישראל לבא אליו כמו שהיו עושים בניו אבל הוא היה הולך לשפטם בבית אל והגלגל והמצפה והיו מתקבצים שם אליו המקומות הקרובים להם ואחר היה שב אל הרמה כי שם היה ביתו ובית אבותיו ושם היה שופט את ישראל הקרובים לו והנה בנה שם מזבח לה' כי לא נאסרה אז במת יחיד כמו שזכרנו , והנה התועלות המגיעות מזה הספור הם אלו , הראשון הוא להודיע יחס שמואל לכבודו והודיענו כי הצור שחוצב ממנו היה נכבד מאד מצד אביו ואמו שהיתה נביאה לפי מה שנזכר ממנה ולזה היה ראוי אל שיגיע לזאת המעלה הנכבדת שהגיע אליה עם שכבר היה קדוש ונבדל לעבודת הש''י מעת הלידה , השני הוא להודיע כי הש''י משגיח בשפלים ולזה מפני שראה הש''י כי חנה היתה האהובה אצל אלקנה נתן לפנינה ילדים ולחנה אין ילדים וכמו שנזכר בתורה בדומה לזה בענין רחל ולאה , השלישי הוא להודיע שאע''פ שאין הנשים חייבות לעלות לרגל ולא הטף אלא מי שיכול לעלות ברגליו מירושלים להר הבית אחת בשנה ראוי לשלם לעלות שם עם נשיו וטפיו בכללם וזה לשתי סבות האחת להיישירם לאמונה אמתית כמו שיראו מענין המקדש והשנית כי השמחה השלימה לא תשלם לאדם אם לא בהיותו עם אשתו ובניו בכללם ולזה ידמה שיהיה ראוי להיות זה בחג הסוכות שהוא חג השמחה ולזה זכר שאלקנה היה עולה מעירו שנה בשנה להשתחות ולזבוח לה' ר''ל שלא היה משאיר בעירו דבר מבני ביתו ולזה היו שם נשיו וכל בנותיו פעם אחת בשנה , הרביעי הוא להודיע שראוי לחנן הקשי יום ולהיטיב לבם כפי היכולת ולזה ספר כי מפני שהיה צר לחנה בראותה רבוי המנות לפנינה ולבניה ולבנותיה והיא היתה יחידה היה אלקנה מטיב לב חנה כפי היכולת והיה נותן לה מנה שהיו עיניו בה ולזה היה מושיב חנה אצל פניו ושאר המנות היה נותן כאילו היה משליך אותם אחרי גוו ובזה האופן היה מנחם אותה מן הכעס שהיתה מכעסת אותה צרתה כשהיה אומר לה שהוא טוב לה מעשרה בנים , החמישי הוא להודיע שאין ראוי להתגאות על רבוי הטובה ולבזות הקשי יום הלא תראה כי פנינה מתפארת ברבוי בניה ובנותיה והיתה מכעסת חנה מפני היותה עקרה והש''י ראה עני חנה ונתן לה בנים ובנות ובני פנינה היו מתים כמו שאמרה חנה עד עקרה ילדה שבעה ורבת בנים אומללה , הששי הוא להודיע שאין ראוי להתפלל אחר האכילה והשתייה כי אז לא יתכן שתשלם הכונה בזה לפי הראוי ולזה ספר כי מפני שאחר זמן אכילה ושתייה קמה חנה להתפלל לפני ה' הנה לא חשב עלי שתהיה מתפללת אך חשבה עלי לשכורה לא נכון להתפלל אחר האכילה והשתייה והיתה תשובת חנה מפני זה שיין ושכר לא שתתה ולזה לא תתגנה אם תתפלל אז , השביעי הוא להודיע שרבוי התפלה והבכיה עוזרים אל שתהיה בכוונה יותר ולזה ארז''ל כי שערי דמעה לא ננעלו ורבוי התפלה גורם שתחזק הדבקות בין המתפלל ובין הש''י ולזאת הסבה זכר בתפלת חנה שהיתה נשמעת כי היא הרבתה להתפלל ובכה תבכה להעיד שבאלו הדברים היה רושם להשמע התפלה וידמה שלזאת הסבה אמר שנתן לה השם שאלתה , השמיני הוא להודיע שהמתפלל אין צריך שישמיע קולו כי הש''י יודע מחשבות האנשים אבל צריך שיוציא בשפתיו דברי התפלה כדי שתשלם לו הכונה בה ולזה אמר בתפלת חנה רק שפתיה נעות וקולה לא ישמע , התשיעי הוא להודיע שהמבקש דבר מה מהש''י על צד החסד שידור נדר שאם יתן שאלתו יקיימהו כי בזה יבוא להאמין שהטוב ההוא הגיע לו מהש''י ולזה יקיים בעבורו הנדר ההוא ולזה היה קיום הנדר באלו המקומות הזכרת החסד ולזאת הסבה תמצא במקומות רבים נדר נדרו בזה האופן מצאנו זה ביעקב וביפתח וברבים זולתם ולזה מצאנו שנדרה חנה זה הנדר בזה המקום וידמה שכבר קיים אותו שמואל ואע''פ שאין האשה מדרת את בנה בנזיר ולא האיש גם כן בזה האופן שהרי לא נולד שמואל עדיין כשנדרה חנה זה הנדר לפרסום האות והמופת שעשה לה הש''י , העשירי הוא להודיע שראוי לשלם שיעיין בעניני האנשים כדי שיוכיחם אם עשו דבר שלא כהוגן ולזה ספר כי עלי היה שומר את פיה לעיין מה היה ענינה ואף על פי שלא היה מדרך השלם ההוא לתת עינו בנשים וכאשר הרבתה לעשות זה הפועל חשב עלי שתהיה שכורה ולזה הוכיחה על זה , האחד עשר הוא להודיע שראוי לכל אדם שיציל עצמו מן החשד לפי מה שאפשר לו ולזה ספרה חנה ואם היה ראוי שתבוש מלדבר בפני עלי שהיה כהן גדול ונביא לא קצרה מלדבר לעלי את דבר התנצלותה , השנים עשר הוא להודיע שתפלת הנביא יותר נשמעת מתפלת זולתו ולזה שמחה חנה כשהתפלל עלי שיתן לה הש''י את שאלתה ובקשתה ממנו שיתפלל לה' בעבורה על זה ולזה גם כן בטחה שתהיה תפלתה נשמעת ולזה אכלה וסר כעסה ממנה , השלשה עשר הוא להודיע שאין ראוי לאכסנאי שישמש מטתו ולזה זכר שידע אלקנה את חנה אשתו אחר ששבו ובאו אל ביתם למדנו מזה כי בשיל' לא ידעה ואע''פ שהיה בתכלית הכוסף שיהיה לו זרע מחנה אשתו , ואם אמר אומר כי נמנעו מזה מצד צרכם להכנס במקדש אמרנו לו שלא היה מחוייב שיכנסו שם בכל יום ולזה הוא מבואר שכבר היה אפשר לאלקנה שיטמא יום אחד שם , הארבעה עשר הוא להודיע שחלב האם יותר נאות לנער מחלב זולתה ולזה דקדקה מרים הנביאה שתניק יוכבד את משה ודקדקה חנה שתניק היא את בנה מפני רצותה שיהיה נבדל לעבודת הש''י , החמשה עשר הוא להודיע שראוי לתת לש''י תודה כעל כל אשר גמל מן הטוב ולזה זכר שהביאה חנה עם שמואל שלשה פרים לזבוח לה' ואיפה אחת קמח ונבל יין ושחטו הפר האחד מהם לה' קודם הבאתם הנער אל עלי כדי לשום עבודת השם יתברך ראשונה בזה כדי שיעזרו בזה הפעל מהש''י , הששה עשר הוא להודיע שמי שירצה בו שיהיה שלם מאד צריך שיחנכוהו אל השלמות בעודו קטן לפי מה שאפשר כדי שיגדל במנהגים המשובחים וימשך אחריהם ולזה זכר שכבר השתחוה שמואל לה' והוא כמו בן שתי שנים לפי שהם צווהו על זה לחנכו ולהרגילו לעבודת הש''י ולזאת הסבה גם כן היה שמואל מקטנותו חגור אפוד בד , השבעה עשר הוא להודיע מה שנזכר במאמר חנה על דרך הנבואה שנתבאר בזה הפסוק עם מה שיבא אחריו שכבר נתקיים אחר זה לפי מה שפירשנו בפסוק ותתפלל חנה ובפסוק ה' יחתו מריביו , השמנה עשר הוא להודיע שאין בקדושים ובמלאכים שישוה לש''י בענין הקדושה וההבדל מחומר והנה למדנו מזה שאין השם ית' המניע אחד מן הגלגלים היותר נכבד מהם אבל הוא עליון על כל מניעיהם כמו שבארנו במאמר החמישי מספר מלחמות ה' וזה למדנו במה שאמרה חנה אין קדוש כה' כי אין בלתך , התשעה עשר הוא להודיע שהש''י הוא אשר לו נתכנו עלילות לבדו וליצר מה שירצה אמנם זולתו מהעלולים ממנו לא יוכל לחדש רק מה שסדר לו הש''י מהפעלות ולזה אמרה חנה ואין צור כאלהינו , העשרים הוא מה שלמדנו מדברי חנה שאין ראוי להתגאות מפני רבוי הבנים ולא מפני יתרון הגבורה ולא מפני יתרון העושר כי אלהים שופט זה ישפיל וזה ירים , העשרים ואחד הוא מה שלמדנו מדברי חנה שהשם יתברך מחיה המתים ומעלה אותם מקברותיהם וזה אחת מפנות האמונה העשרים ושנים הוא להודיע שהש''י משגיח במין האנושי ובייחוד לצדיקים ואמנם הרשעים ידמו בחשך ובכמו זה אמר דוד כי יודע ה' דרך צדיקים ודרך רשעים תאבד , העשרים ושלשה הוא להודיע כי לא היתה הסבה בחטא בני עלי הוא היות עלי בלתי משגיח בענינם ובלתי מיישיר אותם אל הטוב וזה כי את פני עלי ובהשגחתו נתיסר שמואל לשר' את ה' ועם כל זה לא הועילה הנהגת עלי להישיר בניו אל השלמות מצד רוע תכונתם , העשרים וארבעה הוא להודיע תכונת בני עלי בענין הקרבנות כי בזה תועלת לבאר שמה שהגיע להם מאת הש''י מהעונש המופלג אשר נזכר בזה הספר היה ביושר ולזה באר שהם פנו אל המדה המגונה מאד והוא הזוללות ובמדה אחרת מגונה גם כן והיא החמס עד שנאצו בזה מנחת ה' וזכר עוד מגנותם שהם היו מתעצלים בהקרבת הקרבנות עד אשר ישכבון ועדיין לא הקריבו קני הזבות והיולדות וכל זה היה מפני שלא ידעו את ה' ולזה לא השגיחו בתכלית הכוונה אשר בעבורה היו הקרבנות שאם היו משגיחים בו היו משתדלים להתנהג בענין הקרבנות בקדושה וייראו מלהקל בענינם , העשרים וחמשה הוא להודיע מעלת שמואל מקטנותו עם בני עלי לא למד ממעשיהם ולזה שב לזכור ששמואל היה משרת את ה' אחר זכרו רוע תכונת בני עלי וזכר עם זה שמחת עלי בו מצד טוב תכונתו ולזה זכר שהיה עלי מברך את אלקנה ואת אשתו בבאם שם לרגל , העשרים וששה הוא להודיע שכבר נתקיים מה שנתנבאה חנה ואמרה עד עקרה ילדה שבעה ושכבר נתקיימה תפלת עלי במה שהיה אומר יתן ה' לך זרע מן האשה הזאת ולזה זכר שכבר ילדה שלשה בנים ושתי בנות , העשרים ושבעה הוא להודיע שהתוכחת בחטאים הקשים לא יספיקו בה דברים רכים ולזה זכר תוכחת עלי לבניו שלא היו בה דברים קשים נגלים בתחלת העיון כראוי בענין אלו החטאים ולזה גנה אלו החטאים הש''י על צד התוכחת ואמר לשמואל כי גם עלי חטא מפני שידע חטא בניו ולא כהה בהם כראוי ומזה המקום יתבאר כי לא מנע הש''י דרכי התשובה מבני עלי שאם היה הענין כן לא היה הש''י מגנ' עלי על זה בזה האופן ואפשר שאמר שאף על פי שרצה הש''י שלא ישובו כי חפץ להמיתם היה ראוי לעשות לעלי הראוי לעשות לו מהתוכחות , העשרים ושמנה הוא להודיע שמי שיחטא לאשר גמלהו טובות רבות הנה חטאו יותר גדול מאד ממה שהיה אם לא גמלהו אלו הטובות ולזה כאשר רצה השם להודיע לעלי העונש הנפלא שיענשהו על אלו החטאים הודיע לו תחלה רבי הטובות אשר גמלהו כי מפני זה היה ראוי שיהיה נשמר יותר מחטא להשם יתברך ולזה היה העונש הזה הנפלא שתאבד הכהונה הגדולה ממשפחתו ותנתן לזרע פנחס בן אלעזר אשר כבד להש''י בכל עוז וזה מבואר בפנחס בן אלעזר הלא תראה כי יהושע היה טפל לאלעזר שנאמר ולפני אלעזר הכהן יעמד ופנחס קנא לאלהיו בשטים ומסר עצמו לסכנה גדולה בעבור כבוד השם יתברך וכן היה מעת היות צדוק כהן גדול עד תחלת בית שני כי יהושע בן יהוצדק היה מזרע פנחס בן אלעזר כמו שנזכר בספר דברי הימים והוא היה כהן בתחלת בית שני וראוי שנאמין לפי זאת הנבואה שכל ימי בית שני נתקיימה הכהונה הגדולה לזרע אלעזר כי הכהנים שהיו מזרע איתמר היו מעטים ודלים כי לא היתה להם שררה ולזה לא היו יכולין לתת ממון למלכי ישראל שיעמידום כהנים גדולים וזה היה העונש הראוי להם הם לקחו את אשר לא להם ועשק השם יתברך מהם אשר להם הם בזו הקרבנות ורצה השם יתברך שיגיע להם בבזוי ובשפלות המגיע להם ממתנות הכהונה ולזאת הסבה רצה שלא יכרת זרעו מעם מזבח הש''י לאדיב את נפשם על מה שנפלו בו מהבוז והשפלות הם השתמשו בקרבנות בחיי גופם לבד ורצה הש''י שיסורו אלו החיים מהם קודם מיתתם , העשרים ותשעה הוא לבאר עוצם מעלת שמואל בנבואה שעם היות דבר ה' יקר בימים ההם הגיע לו הנבואה בזה האופן שהתפעל דמיונו מהשפע האלהי המגיע לו באופן שהשיג זה הקול באמצעות הדמיון והנה זה היה שומע הקול בחוזק כל כך עד שהיה מקיץ ממנו וזה ממה שהורה על עוצם שלמות הכח המדמה והשכלי בשמואל ונתבאר שכבר נתקיים מה שייעד מזה לעלי ולבניו והשאר נתקיים בנוב עיר הכהנים ובהסרת אבותם מהיותו כהן גדול ונתבאר עוד מעוצם מעלתו בנבואה שלא הפיל מכל דבריו ארצה ונתפרסם לכל ישראל היותו נביא גם בימי עלי וזה יורה שתמיד היתה מגעת לו הנבואה בכל מה ששאלו ממנו , השלשים הוא להודיע בית ישראל אשר בעבורו נתחייבו שיפלו ביד פלשתים וזה כי הפלשתים הכירו בצד מה לשם יתב' מעלתו אמרו אוי לנו מי יצילנו מיד האלהים האדירים האלה וכשבא ארון ה' בידם לקחו מוסר תכף ושלחו אותו בכבוד מעליהם ואולם ישראל היו עובדים הבעלים והעשתרות והמירו כבודם בלא יועיל ולא לקחו מוסר בכל הרעות שהביא הש''י עליהם על זה ולזה לא סרו מנפול ביד פלשתים עד שעבדו את ה' לבדו והסירו הבעלים והעשתרות . השלשים ואחד הוא להודיע עוצם השגחת הש''י בשפלים במה שחדש מהמופתים הנפלאים כדי שישוב ארון האלהים לעם הראוי לו והודיע בו עם זה אופן יושר הש''י שלא רצה בתחלה לעשות רע לפלשתים על זה אבל עשה אות מה באלהיהם להישיר אותם שישיבוהו וכשראה שלא נוסרו בזה עשה באלהיהם ובהם שפטים נפלאים וזה ג''כ היה בהדרגה ר''ל שהרע היה הולך וגדל וזה כי בתחלה הכם בטחורים נסתרים שלא היו יכולים לחבוש עליהם שום תחבושת ומזה הצד היו מכאיבים יותר והיו יותר רב הסכנה ואח''כ המית הש''י קצתם והנשארים הכה בטחורים ומהמופתים שנעשו שם גם כן היה התישר הפרות מעצמם למשך העגלה אשר היה בה ארון ה' לנכח בית שמש עם שלא משכו בעול ושהשיבו בניהם מאחריהם הביתה . השלשים ושנים הוא לבאר שראוי להתנהג בענין ארון האלהים בקדושה גדולה ונפלאה ובתכלית הכבוד כי נכללה בו התורה שהוא מקום השלמיות ולזה זכר שנענשו אנשי בית שמש כי ראו ארון ה' עם היותם קוצרים קציר חטים בעמק והיה ראוי להם שיניחו מלאכתם ויתעסקו בענין גניזת הארון כי התורה לא התירה ראייתו גם לבני קהת כמו שאמר ולא יבאו לראות כבלע את הקדש ומתו וזה כלו היה להפליג בקדושתו ובמעלתו אצל האנשים כי מה שתתכן ראיתו לכל האנשים לא יתנו לו מעלה בנפש במדרגת המעלה שיתנו למה שלא ימשלו על ראייתו . השלשים ושלשה הוא להודיע שתכף ששבו ישראל לה' בכל לבם נעתר להם על יד שמואל עד שמשמים נלחמו עם פלשתים על צד המופת ברעמים ולהבות ואחר זה הכו אותם ישראל ושבו להם על יד שמואל כל הערים שלקחו מהם פלשתים . השלשים וארבעה הוא להודיע שהמעלה שהשם יתברך נותן לצדיקים אינה נטלת מהם עד יום מותם ולזה ספר ששמואל שפט ישראל כל ימי חייו אף על פי שבסוף ימיו היה מולך שאול הנה היה אז שופט שמואל את העם . השלשים וחמשה הוא להודיע שראוי למנהיג שיעשה באופן שלא תכבד הנהגתו אל המונהגים ממנו ולזה ספר ששמואל היה הולך מדי שנה בשנה לשפט ישראל בבית אל והגלגל והמצפה כדי שלא יכבד אל המקומות הרחוקים לבא אליו ואחר היה שב אל הרמה כי שם ביתו לשפוט שם כל אשר יבא אליו , השלשים וששה הוא להודיע כי שמואל מפני שהיתה כונתו שתהיה הנהגתו כלה על פי ה' בנה מזבח לה' ברמה להעלות עליו עולות להמשיך לו הנבואה כי בזה הישרה להגעת הנבואה כמו שבארנו בביאורנו לדברי תורה :
<b style="color: gray;">מלבי"ם פירוש המילות</b> ונגד המשפט בין אנשי ישראל וישפט כו' כל ימי חייו רצה לומר מעת שנתמנה לשופט :
<h3>{טז}</h3>
וְהָלַ֗ךְ מִדֵּ֤י שָׁנָה֙ בְּשָׁנָ֔ה וְסָבַב֙ בֵּֽית־אֵ֔ל וְהַגִּלְגָּ֖ל וְהַמִּצְפָּ֑ה וְשָׁפַט֙ אֶת־יִשְׂרָאֵ֔ל אֵ֥ת כָּל־הַמְּקוֹמ֖וֹת הָאֵֽלֶּה׃
<b style="color: gray;">מצודת דוד</b> והלך . בכל שנה הלך מביתו וסבב לבית אל וכו' , ושם שפטם :
<b style="color: gray;">מצודת ציון</b> מדי . מתי , רצה לומר , בכל שנה ושנה :
<b style="color: gray;">מלבי"ם פירוש המילות</b> והלך והיה דרכו לחזר בעיירות ולשפטם בל יטרחו לבא אליו, ואחר שגמר הסבוב אז, (יז) ותשובתו היה שב הרמתה כי שם היה ביתו וגם שם לא נח רק שפט בקביעות כל הבאים למשפט וגם שם היה מזבח מוכן לעבודת ה' :
<h3>{יז}</h3>
וּתְשֻׁבָת֤וֹ הָרָמָ֙תָה֙ כִּֽי־שָׁ֣ם בֵּית֔וֹ וְשָׁ֖ם שָׁפָ֣ט אֶת־יִשְׂרָאֵ֑ל וַיִּֽבֶן־שָׁ֥ם מִזְבֵּ֖חַ לַֽיהוָֽה׃
<b style="color: gray;">מצודת דוד</b> ותשובתו . אחר סבובו , שב לרמה , כי שם היה ביתו : ושם שפט וכו' . הבאים ממרחק :
<h2>שמואל א פרק-ח</h2>
<h3>{א}</h3>
וַיְהִ֕י כַּאֲשֶׁ֥ר זָקֵ֖ן שְׁמוּאֵ֑ל וַיָּ֧שֶׂם אֶת־בָּנָ֛יו שֹׁפְטִ֖ים לְיִשְׂרָאֵֽל׃
<b style="color: gray;">רלב"ג</b> ספר אחר זה שכאשר היה זקן שמואל והיה לואה מהנהיג ישראל על דרך שנהג שם בניו שופטים לישראל בבאר שבע כדי שישפטו שם הרחוקים ממנו ויקלו מעליו והנה לא הלכו בניו בדרכיו אבל הלכו אחר התועלת ולזה לקחו שוחד והיה זה סבה שהטו משפט כי השחד יעור עיני חכמים כמו שנזכר בתורה ולזה אסור לקבל שחד אף על פי שלא יכוין להטות משפט כי טבע השחד כן הוא שיפותה האדם בו להועיל בדינו לאשר קבלהו ואעפ''י שלא יתכוין מקבל השחד להטות הדין הנה השחד יסבב שיעלם ממנו אמתת הדין מפני חשקו להועיל לאשר קבל השוחד ממנו עד שלא יוכל לראות לו חובה :
<b style="color: gray;">מלבי"ם פירוש המילות</b> כאשר זקן ולא יכול לסבוב בערי ישראל, וישם את בניו שופטים למען יתהלך כל אחד בחלק מן הארץ לעשות משפט :
<h3>{ב}</h3>
וַיְהִ֞י שֶׁם־בְּנ֤וֹ הַבְּכוֹר֙ יוֹאֵ֔ל וְשֵׁ֥ם מִשְׁנֵ֖הוּ אֲבִיָּ֑ה שֹׁפְטִ֖ים בִּבְאֵ֥ר שָֽׁבַע׃
<b style="color: gray;">מצודת דוד</b> שופטים בבאר שבע . הועמדו לשופטים , וישבו בבאר שבע :
<b style="color: gray;">מצודת ציון</b> משנהו . השני לו :
<b style="color: gray;">מלבי"ם פירוש המילות</b> שפטים בבאר שבע רצה לומר שלא די שלא הלכו בדרכי אביהם לסבב בערי ישראל לשפטם רק ישבו בבאר שבע בקצה ארץ ישראל, ואלו ישב אחד בדן ואחד בבאר שבע לא היה הטורח רב אבל הם ישבו שניהם בבאר שבע להטריח את ישראל לבא אליהם ולהרבות שכר לחזניהם ולסופריהם :
<h3>{ג}</h3>
וְלֹֽא־הָלְכ֤וּ בָנָיו֙ (בדרכו) [בִּדְרָכָ֔יו] וַיִּטּ֖וּ אַחֲרֵ֣י הַבָּ֑צַע וַיִּ֨קְחוּ־שֹׁ֔חַד וַיַּטּ֖וּ מִשְׁפָּֽט׃
<b style="color: gray;">רש"י</b> ויטו . הם עצמם : ויטו . דבר אחר , דהיינו המשפט . ורבותינו אמרו ( שבת נו א ) : לא חטאו בני שמואל , אלא לא הלכו בדרכי אביהן , שהיה מחזר בכל מקומות ישראל ושופטן בעריהן , והם לא עשו כן , כדי להרבות שכר לחזניהם ולסופריהם :
<b style="color: gray;">מצודת דוד</b> ויטו . הטו עצמן לחשוק בממון , ובעבור זה לקחו שוחד והטו המשפט :
<b style="color: gray;">מצודת ציון</b> הבצע . חמדת הממון , כמו ( שמות יח כא ) : שונאי בצע :
<b style="color: gray;">מלבי"ם פירוש המילות</b> ולא הלכו כו' בדרכיו לסבב בערי ישראל ואחר כך נטו אחרי הבצע להרבות שכר חזניהם וסופריהם ולהטיל מלאי על ב''ב ולשאול חלקם בפיהם כדברי חכמינו זכרונם לברכה, ואחר כך לקחו שחד ואחר כך הטו משפט כי עבירה גוררת עבירה, וחכמינו זכרונם לברכה אמרו שלא חטאו בקבלת שוחד רק על ידי שנטו אחר הבצע מעלה עליהם כאילו לקחו שוחד :
<h3>{ד}</h3>
וַיִּֽתְקַבְּצ֔וּ כֹּ֖ל זִקְנֵ֣י יִשְׂרָאֵ֑ל וַיָּבֹ֥אוּ אֶל־שְׁמוּאֵ֖ל הָרָמָֽתָה׃
<b style="color: gray;">רלב"ג</b> והנה נתקבצו כל זקני ישראל ובאו לשמואל הרמתה ואמרו לו שישים להם מלך לשפטם ככל הגוים והנה טעו בזה כי ישראל אינם באופן שישפט להם המלך לפי מה שירצה כמו הענין במלכי הע''א שמיסדים לעמם נימוסים כאשר יעלה על רוחם ולזה אמרה התורה שאם יאמרו ישראל שישימו עליהם מלך ככל הגוים אשר סביבותיהם שלא יוכלו לשים עליהם כי אם מאחיהם שהם נקשרים לקיים התורה ועל פי התורה ינהיגום לא בנימוסים אחרים ולזה צותה התורה שיכתוב לו המלך ס''ת אחר זולת הספר שהיה לו כשהיה הדיוט והיה עמו תמיד וקרא בו כל ימי חייו כדי שתהיה הנהגתו לעם ע''פ התורה ולזאת הסבה היה רע בעיני שמואל כאשר בקשו ישראל זאת הבקשה ולזה הודיע להם בסוף הענין כי אין לישראל מלך זולת הש''י וגם הש''י אמר לשמואל כי בקשתם היתה לסור מדרכי התורה ולזה אמר כי אותי מאסו ממלוך עליהם והנה בסוף הענין היו מלכיהם סבה להתעות ישראל ולהסירם מעל ה' עד שהביאו לגלות מעל אדמתם כמו שנתבאר מירבעם בן נבט וחבריו ולזה רצה הש''י להרחיקם מזה מפני התכלית הרע שהיה עתיד להמשך מזה וצוה מפני זה את שמואל להגיד לישראל את משפט המלך כדי שיסורו מזה בסבת הקושי אשר יהיה לעם לסבול כל אלו הדברים שזכר שיהיה מושל המלך עליהם עד שיהיו לו לעבדים :
<b style="color: gray;">מלבי"ם פירוש המילות</b> ויתקבצו כפי המבואר (בסי' י''ג) הרימו הפלשתים ראש בעת ההיא ומשלו על ישראל, תחת שהיתה יד ה' בם כל ימי שמואל (למעלה ז' י''ג) כי על ידי עוות הדין שבה צור חרבם במלחמה כנודע מענין יהושפט (ד''ה ב' כ') שכאשר הקים המשפט על תלו גרש מפניו אויב ויאמר השמד, לכן בראותם כי מטה ידם ואפס עצור ועזוב התקבצו :
<h3>{ה}</h3>
וַיֹּאמְר֣וּ אֵלָ֗יו הִנֵּה֙ אַתָּ֣ה זָקַ֔נְתָּ וּבָנֶ֕יךָ לֹ֥א הָלְכ֖וּ בִּדְרָכֶ֑יךָ עַתָּ֗ה שִֽׂימָה־לָּ֥נוּ מֶ֛לֶךְ לְשָׁפְטֵ֖נוּ כְּכָל־הַגּוֹיִֽם׃
<b style="color: gray;">מצודת דוד</b> אתה זקנת . ותש כחך לשפוט עוד : ככל הגוים . שמלכם שופטם :
<b style="color: gray;">מלבי"ם פירוש המילות</b> ויאמרו אליו הנה אם נוחיל נשיג הנהגה מעולה מאתך הלא אתה זקנת מהיות לאיש, ואם מאת בניך, הן בניך לא הלכו בדרכיך, לכן שימה לנו מלך :
<h3>{ו}</h3>
וַיֵּ֤רַע הַדָּבָר֙ בְּעֵינֵ֣י שְׁמוּאֵ֔ל כַּאֲשֶׁ֣ר אָמְר֔וּ תְּנָה־לָּ֥נוּ מֶ֖לֶךְ לְשָׁפְטֵ֑נוּ וַיִּתְפַּלֵּ֥ל שְׁמוּאֵ֖ל אֶל־יְהוָֽה׃
<b style="color: gray;">רש"י</b> וירע הדבר . לפי שאמרו לשפטנו ככל הגוים :
<b style="color: gray;">מצודת דוד</b> כאשר אמרו וכו' לשפטנו . כי המשפט מסור הוא לשופטים , לדון על פי התורה , ולא למלך , לדון על פי דעתו : ויתפלל . שיבוא אליו הדבור לדעת מה ישיב להם :
<b style="color: gray;">מלבי"ם פירוש המילות</b> (ו' עד סוף הפרשה) השאלות: מה היה הקצף על שאלת המלך והיא אחת ממצות התורה, שום תשים עליך מלך, ומ''ש חכמינו זכרונם לברכה ששאלוהו שלא בעונתו, כי המצוה הוא לאחר מלחמת עמלק צריך לבאר מדוע יהיה כן, ועוד אם כן למה מלא שאלתם, וכ''ש שיפלא מה שאמרו חכמינו זכרונם לברכה שבקשו לעבוד עבודה זרה למה ימשיל זה לענין עבודה זרה, ומ''ש לשפטנו ככל הגוים דומה למ''ש ואמרת אשימה עלי מלך ככל הגוים, ומ''ש וירע הדבר בעיני שמואל כאשר אמרו תנה לנו מלך לשפטנו היה לו לומר כאשר אמרו תנה לנו מלך לשפטנו ככל הגוים, שזה היה עקר החטא, ומ''ש שמע בקול וכו' כי לא אותך מאסו כי אם אותי, הלא כ''ש שראו שלא ישמע להם למאוס את ה', ולמה כפל שנית ועתה שמע בקולם, והנה בסי' י''ב הרבה להוכיחם על שאלת המלך ולמה צוהו ה' למלאות רצונם, ולמה צותה התורה להקים להם מלך, אחר שיהיה זה חטא ועון, ולמה הוסיף למשוח את דוד אחר כך, ולבנות לו בית מלכות לדור דורים. ומ''ש והגדת להם את משפט המלך יפלא מאד, הלא התורה אמרה לבלתי רום לבבו מאחיו ולבלתי סור מן המצוה, ואיך יעשוק ויגזול את עמו בחפצו ונתן לעבדיו ויקרא זה משפט המלך, ומש''כ שנית וימאנו העם וכו' ויאמרו וכו' והיינו גם אנחנו ככל הגוים וכו' הלא הוסיפו חטא על פשע וה' אמר שמע בקולם, ולמה הוסיפו אחר כך שילחם מלחמותם שלא הזכירו בתחלה ולמה דבר שמואל זאת שנית באזני ה' : וירע הדבר המפרשים נבוכו בזה מדוע רע הדבר בעיני שמואל ובעיני ה', והלא הכתוב אומר כי תבא אל הארץ וירשתה וישבתה בה ואמרת אשימה עלי מלך ככל הגוים אשר סביבותי שום תשים עליך מלך אשר יבחר ה' אלהיך בו, וחכמינו זכרונם לברכה אמרו מפני ששאלוהו בתרעומת, וששאלוהו שלא בעונתו, ואמרו זקנים כהוגן שאלו ועמי הארץ קלקלו, ואמרו שהיה שאלתם לעבוד לעבודה זרה. וכפי המבואר אצלי היה חטאתם משלשה פנים, {{{א}}} שהגם שהתורה צותה או התירה להקים להם מלך (כי פליגי בזה ר''י ור''נ (סנהדרין דף כ''א) אם הקמת מלך רשות או חובה) הכתוב התנה בזה ואמר כי תבא אל הארץ וירשתה וישבתה בה ואמרת אשימה עלי מלך, רצה לומר כי הקמת המלך הכרחי אל הקיבוץ, ונצרך מאד, וכמ''ש החוקרים שיחוס המלך בקיבוץ המדיני כיחוס הלב בגוף הבע''ח אשר לו לב וכיחוס המציאות אל הסבה הראשונה יתעלה, ויאמרו שהמלכות יקיים ג' דברים, {{{א}}} האחדות והעדר השתוף, {{{ב}}} ההתמדה והעדר החילוף, {{{ג}}} היכולת המוחלט, אמנם כל זה להעמים אשר על פני האדמה המתנהגים כפי תהלוכות הטבע, וכן לישראל בעת סר צלם והיתה הנהגתם תחת מסבות המקרה והטבע אז מן ההכרח שיקימו עליהם מלך ללחום מלחמותם ולהשיב מלחמה שערה, לא כן בעת הפלה ה' אותם מכל העמים וינהגם תחת שבט השגחתו הפרטיית וילך מלכם לפניהם וה' בראשם, לא היה להם צורך למלך, וכמ''ש ותאמרו כי מלך ימלוך עלינו וה' אלהיכם מלככם, ולכן אמר כי בעוד שתירש ותשב את הארץ שבעת ההיא עבר ה' לפניהם בקדש ועשה בקרבם נפלאות והיה כל ענינם בדרך הנס והפלא לא היה להם רשות להקים להם מלך אחר ולמעול במלכות שמים, רק אחר ירושה וישיבה שאז היו עתים שעזבם המלך ה' צבאות והיו ככל העמים תחת הנהגת הטבע אז רשות או מצוה בידם להקים להם מלך ככל העמים אשר סביבותיהם, אחר שהיו כמוהם תחת יד הטבע, צריכים הם למנהיג יועיל להם כפי ההנהגה המדינית, ולפי זה הנה בעוד שמואל חי, אשר דבקה בו ההשגחה האלהית ועליו בשמים הרעים ה' בקול גדול על פלשתים, וכמו שאמר הלא קציר חטים היום אקרא אל ה' ויתן קולות ומטר, לא היה להם לעזוב הנהגה זו ההשגחיית ולהסתופף בצל בשר רק היה להם לשאול מאתו שיסיר את בניו מהיות שופטים ושהוא בעצמו ינהיג את העם כמקדם, וזה מסכים עם דברי חכמינו זכרונם לברכה ששאלוהו שלא בעונתו, כי בחיי שמואל לא היה להם לשאול כזאת. {{{ב}}} פגמו בזה בכבוד שמואל, שאם היו שואלים את המלך בעבור המלחמה לבד לצאת לקראת נשק וללחום מלחמותם לא היה בזה כל כך בוז וקלון לשמואל אבל הם אמרו תנה לנו מלך לשפטנו, שמורה כי מצאו עולתה במשפטיו עד שמבקשים שופט אחר טוב ממנו, ויעיזו בפניו לאמר כי רוצים להעבירו מהיות שופט ולבחור אחר תחתיו וכדי בזיון וקצף לקדוש ה' אשר עשה משפט וצדקה לכל עמו, וזאת הורע בעיניו ביחוד כמ''ש וירע הדבר בעיני שמואל כאשר אמרו תנה לנו מלך לשפטנו, וזה מסכים עם דברי האומר ששאלוהו בתרעומת כי התרעמו בזה על הנהגת הנביא ומשפטיו עם ישראל, {{{ג}}} הנה מינוי המלכים יהיה באחד משני פנים, אם שיהיה מלך נכנע למשפטי התורה והמצות כמו שהיו מלכי ישראל הצדיקים מקדם ומלכי העמים בעלי הדת בזמננו, ואם שיהיה מלך מושל על התורות והדתות לעשות המשפטים והתורות כאות נפשו, כמו שהיו מלכי העמים בימי קדם שהם עשו תורות ומשפטים וישנו אותם כרצונם, והנה התורה הזהירה על המלך שישמור את התורה והמצוה כמו שכתב והיה כשבתו על כסא ממלכתו וכתב לו את משנה התורה והיתה עמו וקרא בו כל ימי חייו וכו' לבלתי סור מן המצוה ימין ושמאל, הרי לא היה לו רשות לחדש תורה ולשנות דבר ממשפטי התורה, והנה מה שאמרו ישראל תנה לנו מלך לשפטנו ככל הגוים, הוא מאמר בעל שני פנים, כי יש לפרש שהכוונה תנה לנו מלך ככל הגוים לשפטנו, שאז הדמיון ככל הגוים מוסב על שימת המלך וזה דומה למה שכתוב בתורה ואמרת אשימה עלי מלך ככל הגוים אשר סביבותי, ומ''ש לשפטנו הוא שישפטם כפי חוקי התורה, ובזה לא היתה שאלתם רעה מצד עצמה כי התורה התירה להם זאת ואמרה שום תשים עליך מלך, רק שהיה בזה בוז וקלון לשמואל, כאילו יאמרו שמשפטי שמואל לא נאותו בעיניהם כי אינם מכוונים כפי הצדק והמשפט התוריי ומבקשים במקומו שופט טוב ממנו. ויש לפרש שכוונו לשפטנו ככל הגוים, רצה לומר שלא ישפטם כפי משפטי התורה רק כמלכי שכיניהם שהם גוזרים הדתות ומניחים הנמוסים ובזה לא פגעו בכבוד שמואל מצד שהוא שופט על פי משפטי התורה, כי הודו שלא מצאו בו עול מזה הצד ושהוא שופט בצדק כפי התורה, ולא אותו מאסו, רק שאינם רוצים במשפטי התורה ולא בשפוט השופט על פי חקותיה, והוא מרי נגד ה' ותורתו לא נגד שמואל, כמ''ש (שמות ט''ז ח') לא עלינו תלונותיכם כי אם על ה', והנה שמואל דנם לכף זכות, והבין מדבריהם הפירוש הראשון, שעקר שאלתם תנה לנו מלך לשפטנו, רצה לומר כמשפטי התורה, והורע בעיניו רק מצד כבודו כי השפילוהו שמשפטיו אינם טובים וישרים כפי התורה. וזה שכתוב וירע הדבר בעיני שמואל כאשר אמרו תנה לנו מלך לשפטנו :
<h3>{ז}</h3>
וַיֹּ֤אמֶר יְהוָה֙ אֶל־שְׁמוּאֵ֔ל שְׁמַע֙ בְּק֣וֹל הָעָ֔ם לְכֹ֥ל אֲשֶׁר־יֹאמְר֖וּ אֵלֶ֑יךָ כִּ֣י לֹ֤א אֹֽתְךָ֙ מָאָ֔סוּ כִּֽי־אֹתִ֥י מָאֲס֖וּ מִמְּלֹ֥ךְ עֲלֵיהֶֽם׃
<b style="color: gray;">מצודת דוד</b> לכל אשר וכו' . ואף להיות המשפט מסור ביד המלך : כי לא אותך מאסו . רצה לומר : ופן תאמר איך אזדקק עוד להם אם מאסו בי , כי הנה לא אותך מאסו , כי הלא לא עשו דבר בלתך , אבל בי מאסו , ולא חפצו במשפטי התורה :
<b style="color: gray;">מלבי"ם פירוש המילות</b> ויאמר ה' וה' גלה לו, שישמע בקול העם לעשות שאלתם, וזה מצד שתשמע לכל אשר יאמרו אליך רצה לומר שמע סוף דבריהם שאמרו לשפטנו ככל הגוים, שכוונתם שישפטם כמשפטי העמים שמקורם מחפץ המושל ורצונו, ודייק זה כי אם לא לזה כוונו היה לו לומר בהפך תנה לך מלך ככל הגוים לשפטנו, וזה שאמרו חכמינו זכרונם לברכה שזקנים שאלו כהוגן ועמי הארץ קלקלו (כי במאמר הזה בעל שני פנים כל אחד כוון בו כונה אחרת) ובזה אין זה העדר כבוד לך כי לא אתך מאסו כי אם אתי מאסו ממלוך עליהם, כי בזה רוצים לפרוק מעליהם משפטי התורה ומלכות שמים :
<h3>{ח}</h3>
כְּכָֽל־הַמַּעֲשִׂ֣ים אֲשֶׁר־עָשׂ֗וּ מִיּוֹם֩ הַעֲלֹתִ֨י אֹתָ֤ם מִמִּצְרַ֙יִם֙ וְעַד־הַיּ֣וֹם הַזֶּ֔ה וַיַּ֣עַזְבֻ֔נִי וַיַּעַבְד֖וּ אֱלֹהִ֣ים אֲחֵרִ֑ים כֵּ֛ן הֵ֥מָּה עֹשִׂ֖ים גַּם־לָֽךְ׃
<b style="color: gray;">מצודת דוד</b> ככל המעשים . רצה לומר : אין זה דבר חדש אצלם , כי כמו כל המעשים וכו' ומאסו בי ובחרו בעבודה , כן המה עושים גם עתה במה שאמרו לך שימה לנו מלך לשפטנו , למאס במשפט התורה ולבחור במשפט המלך :
<b style="color: gray;">מלבי"ם פירוש המילות</b> ככל רצה לומר והגם כי רוצים לעזוב מקור חיים לחצוב להם בארת נשברים כי עד עתה שהיית בראשם היו מונהגים מהשגחה העליונה וה' המולך עליהם והולך לפניהם, ועתה רוצים להיות תחת הנהגת בשר ומקרי הטבע, הנה זה דומה ככל המעשים אשר עשו מיום העלתי אותם מארץ מצרים שהעליתם מתחת ממשלת המערכה אל צל ההשגחה והם עזבוני ויעבדו אלהים אחרים כי אהבו להיות תחת כנפי השרים והכוכבים, כן המה עושים גם לך שמאסו להיות מונהגים על ידך הנהגה נסיית השגחיית ורוצים הנהגה טבעיית לבטוח בזרוע בשר, וזה שאמרו חכמינו זכרונם לברכה שבקשו לעבוד עבודה זרה, רצה לומר שנדמה בזה קצת כפי שהמשיל הכתוב ענינם :
<h3>{ט}</h3>
וְעַתָּ֖ה שְׁמַ֣ע בְּקוֹלָ֑ם אַ֗ךְ כִּֽי־הָעֵ֤ד תָּעִיד֙ בָּהֶ֔ם וְהִגַּדְתָּ֣ לָהֶ֔ם מִשְׁפַּ֣ט הַמֶּ֔לֶךְ אֲשֶׁ֥ר יִמְלֹ֖ךְ עֲלֵיהֶֽם׃
<b style="color: gray;">רש"י</b> העד תעיד בהם . התרה בהם , שתהא אימת מלכם עליהם :
<b style="color: gray;">מצודת דוד</b> ועתה . הואיל ולא בך מאסו , הזדקק להם ושמע בקולם : אך כי העד . אמור להם בהתראה , שלא טוב להם שלא יהיה המלך נכנע למשפט התורה : והגדת להם . הנבא ואומר להם משפט המלך העולה על רוחו מה היא , וידעו שהיא קשה להם :
<b style="color: gray;">מצודת ציון</b> העד תעיד . ענין התראה , על שם שדרך להתרות בפני עדים , למען לא יכחש לאחר זמן , כמו ( בראשית מג ג ) : העד העיד בנו : משפט . רוצה לומר הנהגה , ואם היא שלא כדין , וכן ( לעיל ב יג ) : ומשפט הכהנים :
<b style="color: gray;">מלבי"ם פירוש המילות</b> ועתה אמנם עתה שנגלו מזימות לבבם כי פורה ראש ולענה אם כן אינם ראוים מעתה להשגחה נסיית, שהיא לא תהיה רק בהיותם צדיקים ושלמים באמונתם, ואחר שעתה סר צילם מעליהם והנם ככל הגוים להתנהג בדרך הטבע אם כן הם צריכים באמת למלך שישלים הנהגתם בדרך היותר מועיל כפי הסדר הטבעי ואם כן שמע בקולם להמליך להם מלך, אך כי העד תעיד בהם רצה לומר אחר שרוצים שהמלך לא יכנע אל משפטי ה' רק ימשול וינהג כפי חפצו באין מעצור, תעיד בם מהרעה אשר ימצאם מהנהגה זאת כי המושל הנכנע אל משפטי התורה לא יתנשא להעביר משפט ולקחת הבלתי מגיע לו מצד הדין כי גם הוא צריך לשמוע אל התורה והמשפט וכמ''ש (סנהדרין דף י''ט ע''א) מלכי בית דוד דן ודנין אותו דכתיב בית דוד דינו לבקר משפט וכיון דלא דנין אותו איהו היכי דן וכו', אבל המושל הבלתי נכנע אל הדת ימשיך הכל לעצמו בחזקה, כמ''ש מלכי ישראל לא דן ולא דנין אותו, והגדת להם משפט המלך אשר ימלוך עליהם, לא אמר פה משפט המלוכה (כמ''ש לקמן י' כ''ה) שזה מורה על הדברים המגיעים אל המלכות מצד הדין והדת, כמ''ש אין רוכבין על סוסו ואין משתמשים בשרביטו וכדומה, רק אמר משפט המלך רצה לומר המשפט והחק שיקבע לעצמו כפי רצונו שלא כדין כמ''ש למעלה (ב') וזה משפט הכהנים שפירושו משפט שקבעו לעצמם דרך אלמות :
<h3>{י}</h3>
וַיֹּ֣אמֶר שְׁמוּאֵ֔ל אֵ֖ת כָּל־דִּבְרֵ֣י יְהוָ֑ה אֶל־הָעָ֕ם הַשֹּׁאֲלִ֥ים מֵאִתּ֖וֹ מֶֽלֶךְ׃
<b style="color: gray;">מלבי"ם פירוש המילות</b> ויאמר הודיע להם כל דברי ה' איך ידע מחשבותם שרוצים להשפט במשפטי הגוים ולעזב מלכות ה' :
<h3>{יא}</h3>
וַיֹּ֕אמֶר זֶ֗ה יִֽהְיֶה֙ מִשְׁפַּ֣ט הַמֶּ֔לֶךְ אֲשֶׁ֥ר יִמְלֹ֖ךְ עֲלֵיכֶ֑ם אֶת־בְּנֵיכֶ֣ם יִקָּ֗ח וְשָׂ֥ם לוֹ֙ בְּמֶרְכַּבְתּ֣וֹ וּבְפָרָשָׁ֔יו וְרָצ֖וּ לִפְנֵ֥י מֶרְכַּבְתּֽוֹ׃
<b style="color: gray;">מצודת דוד</b> משפט המלך . העולה על רוחו מבלי פנות אל משפט התורה : יקח ושם לו . יקח אותם בחזקה , וישימם במוליכי מרכבתו וברוכבי הסוסים , ולרוץ רגלי לפני מרכבתו :
<b style="color: gray;">מצודת ציון</b> ורצו . ענין מהירת ההליכה :
<b style="color: gray;">רלב"ג</b> ויאמר זה יהיה משפט . והנה הודיע שמואל לישראל את משפט המלך ר''ל שיקח המעשר מהם ואחשוב שאין המלך מותר באותם הענינים שזכר אבל רצה שמואל ליראם ולבהלם והודיעם מה שיעשה המלך כשיתחזק על ממלכתו כשיקשה להם ממה שאי אפשר לעשותו מצד משפטי התורה :
<b style="color: gray;">מלבי"ם פירוש המילות</b> ויאמר ועל פי זה אמר להם כי תחת שחושבים שהוא יקבע להם נמוסים טובים והמשפטים יחיו בהם יהיה בהפך כי זה יהיה משפטו לרוע, וחשב שבעה דברים, {{{א}}} את בניכם יקח בתחלה יקחם לעבדות פחותה לרוץ לפני מרכבתו :
<h3>{יב}</h3>
וְלָשׂ֣וּם ל֔וֹ שָׂרֵ֥י אֲלָפִ֖ים וְשָׂרֵ֣י חֲמִשִּׁ֑ים וְלַחֲרֹ֤שׁ חֲרִישׁוֹ֙ וְלִקְצֹ֣ר קְצִיר֔וֹ וְלַעֲשׂ֥וֹת כְּלֵֽי־מִלְחַמְתּ֖וֹ וּכְלֵ֥י רִכְבּֽוֹ׃
<b style="color: gray;">רש"י</b> ולעשות כלי מלחמתו . לעשות אותם אומנים ונפחים ונגרים :
<b style="color: gray;">מצודת דוד</b> ולשום לו וכו' . והנה רבים ימאסו לשום עליהם עול משא הנהגות העם : ולחרוש חרישו . של המלך :
<b style="color: gray;">מלבי"ם פירוש המילות</b> ולשום ומן הרצים האלה יבחר מקצתם לשרי אלפים ומקצתם לעבודת האדמה לחרש חרישו ומקצתם למלאכת חרש וחושב לעשות כלי מלחמתו, באופן שהשרים יהיו תחלה הרצים כסוסים לפני המרכבה, ולא יבחר כפי המדרגה והיחוס והמעלה רק כפי הרצון המשולח להרים או להשפיל, לשרים או לעובדי אדמה, שזה מאין צדק ויושר והשגחה על העם כלל :
<h3>{יג}</h3>
וְאֶת־בְּנוֹתֵיכֶ֖ם יִקָּ֑ח לְרַקָּח֥וֹת וּלְטַבָּח֖וֹת וּלְאֹפֽוֹת׃
<b style="color: gray;">רש"י</b> לרקחות . מתקנות מרקחים ובשמים , לתמרוקי נשיו :
<b style="color: gray;">מצודת ציון</b> לרקחות . לעשות מעשה הבשמים , כמו ( שמות ל כה ) : מעשה רוקח : ולטבחות . מבשלות , כי הנה טובחות מה שמבשלות מן הבשר : ולאופות . מלשון אפיית הפת :
<b style="color: gray;">מלבי"ם פירוש המילות</b> {{{ב}}} ואת בנותיכם מאתן לא יקח לשום שררה רק לשפחות מכודנות אופות ומבשלות :
<h3>{יד}</h3>
וְאֶת־שְׂ֠דֽוֹתֵיכֶם וְאֶת־כַּרְמֵיכֶ֧ם וְזֵיתֵיכֶ֛ם הַטּוֹבִ֖ים יִקָּ֑ח וְנָתַ֖ן לַעֲבָדָֽיו׃
<b style="color: gray;">מצודת ציון</b> וזיתיכם . פרדסי הזית :
<b style="color: gray;">מלבי"ם פירוש המילות</b> {{{ג}}} ואת השדות והכרמים יתן לעבדיו להעשירם באשר הם הקרובים לפניו, וגם המעשר מהזריעה יתן למו הגם שיהיה להם שדות וכרמים לרוב :
<h3>{טו}</h3>
וְזַרְעֵיכֶ֥ם וְכַרְמֵיכֶ֖ם יַעְשֹׂ֑ר וְנָתַ֥ן לְסָרִיסָ֖יו וְלַעֲבָדָֽיו׃
<b style="color: gray;">מצודת דוד</b> יעשור . יקח מהם המעשר :
<b style="color: gray;">מצודת ציון</b> וזרעיכם . מלשון זריעה : לסריסיו . לשריו ומשרתיו :
<b style="color: gray;">מלבי"ם פירוש המילות</b> ואת עבדיכם וגם עבדיו לא יעשו מלאכתו כי יהיו שרים ונכבדים ויקח עבדיכם וגם בחוריכם למלאכתו וכן חמוריו ובהמותיו ינוחו ממלאכה ולמלאכתו יקח את חמוריכם :
<h3>{טז}</h3>
וְאֶת־עַבְדֵיכֶם֩ וְֽאֶת־שִׁפְח֨וֹתֵיכֶ֜ם וְאֶת־בַּחוּרֵיכֶ֧ם הַטּוֹבִ֛ים וְאֶת־חֲמוֹרֵיכֶ֖ם יִקָּ֑ח וְעָשָׂ֖ה לִמְלַאכְתּֽוֹ׃
<b style="color: gray;">מצודת דוד</b> ועשה . יעשה עמהם את הצריך לו למלאכתו :
<b style="color: gray;">מצודת ציון</b> הטובים . רוצה לומר במראה :
<h3>{יז}</h3>
צֹאנְכֶ֖ם יַעְשֹׂ֑ר וְאַתֶּ֖ם תִּֽהְיוּ־ל֥וֹ לַעֲבָדִֽים׃
<b style="color: gray;">מצודת דוד</b> ואתם . אף אתם עצמכם לא תהיו בני חורין מלעבוד עבודתו :
<b style="color: gray;">מלבי"ם פירוש המילות</b> {{{ה}}} צאנכם מעשר זרע הארץ ופרי העץ הבלתי חשובים אצלו יתן לעבדיו ומעשר עשתרות צאנכם יקח לעצמו להתעשר, {{{ו}}} ומלבד זה לא תהיו גם אתם בני חורין רק עבדים כי ימשל גם בגופכם :
<h3>{יח}</h3>
וּזְעַקְתֶּם֙ בַּיּ֣וֹם הַה֔וּא מִלִּפְנֵ֣י מַלְכְּכֶ֔ם אֲשֶׁ֥ר בְּחַרְתֶּ֖ם לָכֶ֑ם וְלֹֽא־יַעֲנֶ֧ה יְהוָ֛ה אֶתְכֶ֖ם בַּיּ֥וֹם הַהֽוּא׃
<b style="color: gray;">מצודת דוד</b> וזעקתם . בעבור קושי השעבוד מן המלכים , תזעקו לה' ולא יענה אתכם , כי כבר התרה בכם , ועם כל זאת חפצתם במלך :
<b style="color: gray;">רלב"ג</b> וזעקתם . ואמר להם הנה יכבד עליכם זה עד אשר תזעקו לה' מכובד העול שיעמוס עליכם מלככם ולא יענה ה' אתכם כי רוח בחירתכם הביאה אתכם כל זה וענו העם כי עכ''פ הם בוחרים שיהיה להם מלך לשפטם וימשך להם מהתועלת ממנו שיצא לפניהם להלחם את מלחמותיהם עד שלא ימשלו עליהם האויבים באופן שהיו מושלים מקדם כי המלך יסבב שיתקבצו כל העם להלחם עם אויביהם וזה יוסיף לישראל חוזק ואולם כשלא היה לישראל מלך היו האויבים נלחמים עם קצת ישראל והיו הנשארים בלתי מחזקים את ידם ובזה האופן היו האויבים מנצחים עם היותם מעטים מישראל הרבה וידמה שכבר אמר זה מצד יראתם מנחש מלך בני עמון שבא עליהם להלחם עמם כמו שאמר להם שמואל במה שאחר זה וכאשר ראה הש''י כוונתם הסכים עמהם אך היישירם בסוף הענין על פי שמואל שיהיו נזהרים לשמור מצות התורה ואם לא הנה יספו גם הם גם מלכם :
<b style="color: gray;">מלבי"ם פירוש המילות</b> וזעקתם ואז לא תוכלו לפרוק עולו כי ירדה בכם על ידי עבדיו וצבאיו, רק אל ה' תזעקו מכאב לב ולא יענה ה' אתכם אחר כי בחרתם לכם כן בבחירתכם :
<h3>{יט}</h3>
וַיְמָאֲנ֣וּ הָעָ֔ם לִשְׁמֹ֖עַ בְּק֣וֹל שְׁמוּאֵ֑ל וַיֹּאמְר֣וּ לֹּ֔א כִּ֥י אִם־מֶ֖לֶךְ יִֽהְיֶ֥ה עָלֵֽינוּ׃
<b style="color: gray;">מצודת דוד</b> בקול שמואל . אשר היה ממאס להם דבר המלך השופט לפי דעתו : ויאמרו לא . רצה לומר : לא נשמע אליך :
<b style="color: gray;">מצודת ציון</b> וימאנו . לא רצו :
<b style="color: gray;">מלבי"ם פירוש המילות</b> וימאנו שמואל רצה על ידי כן שישובו מדעתם ולא רצו, ויאמרו לא רצה לומר לא כדברך שיהיה מושל עריץ בלתי נכנע לדת התורה ומשפטיה שזה לא יקרא בשם מלך רק בשם מושל עריץ (כי גדר המלך הוא הנבחר מן העם וגדר המושל הוא הרודה בהם בחזקה) והוא לא יהיה מושל כי אם מלך יהיה, לא אנחנו נהיה משועבדים אליו לעבדים רק יהיה משועבד אלינו להנהיג אותנו כפי חק ומשפט :
<h3>{כ}</h3>
וְהָיִ֥ינוּ גַם־אֲנַ֖חְנוּ כְּכָל־הַגּוֹיִ֑ם וּשְׁפָטָ֤נוּ מַלְכֵּ֙נוּ֙ וְיָצָ֣א לְפָנֵ֔ינוּ וְנִלְחַ֖ם אֶת־מִלְחֲמֹתֵֽנוּ׃
<b style="color: gray;">מצודת דוד</b> והיינו וכו' . רצה לומר : ואם נהיה נעשקים מן המלך , נהיה אם כן ככל הגוים , לא נופלים מהם : ושפטנו . רצה לומר : עם העושק יבוא גם התועלת , כי ישפוט בינינו וילחם מלחמותינו :
<b style="color: gray;">מלבי"ם פירוש המילות</b> והיינו ובארו דבריהם שמ''ש תנה לנו מלך לשפטנו ככל הגוים לא כוונו שישפטם ככל הגוים על פי נמוסים שיעשה כרצונו ורק כוונו שיהיה להם מלך ככל הגוים וזה שכתוב כי אם מלך יהיה עלינו והיינו גם אנחנו ככל הגוים, רצה לומר בזה נשוה אליהם שיהיה לנו מלך כמוהם, וכמ''ש אשימה עלי מלך ככל הגוים, והוא יהיה מחויב לסדר ענינינו בשני דברים, {{{א}}} ושפטנו מלכנו רצה לומר כפי משפט התורה, כי פה לא אמרו ושפטנו ככל הגוים רק שישפטם כפי המשפט הרגיל אצלם כפי חקי התורה, {{{ב}}} ויצא לפנינו ונלחם את מלחמתנו, שילחם נגד הצר, ודייקו לאמר את מלחמותינו שלא יהיה כעריץ אשר ייחס המלחמות אליו, וילחם מלחמות לבעבור השררה והכבוד והארצות שיכבוש יקראו על שמו, רק ילחם מלחמות שלנו לצרכינו, ואשר יכבוש יהיה שלנו, שזה גדר המלך הנתון תחת דת ומשפט שכל מגמתו הוא הצלחת העם ולתקן עניניהם בין במדינה בין נגד הצר הצורר, ובזה יש לפרש ונלחם, אנחנו נלחמנו מלחמותינו רצה לומר שיקרא המלחמה על שם העם, והוא מבנין הקל :
<h3>{כא}</h3>
וַיִּשְׁמַ֣ע שְׁמוּאֵ֔ל אֵ֖ת כָּל־דִּבְרֵ֣י הָעָ֑ם וַֽיְדַבְּרֵ֖ם בְּאָזְנֵ֥י יְהוָֽה׃
<b style="color: gray;">מלבי"ם פירוש המילות</b> וישמע הנה שמע כי חזרו לשאול כהוגן שישפטם במשפטי התורה וגם לא היה עתה כל כך פחיתות כבוד לשמואל אחר שהוסיפו שרוצים איש ילחם מלחמותיהם ע''פ תכסיסי מלחמה שזה אינו בחק שמואל, כי הוא לא היה בכחו רק הנהגה נסיית כנ''ל, לכן דברם באזני ה' ללמד עליהם זכות :
<h3>{כב}</h3>
וַיֹּ֨אמֶר יְהוָ֤ה אֶל־שְׁמוּאֵל֙ שְׁמַ֣ע בְּקוֹלָ֔ם וְהִמְלַכְתָּ֥ לָהֶ֖ם מֶ֑לֶךְ וַיֹּ֤אמֶר שְׁמוּאֵל֙ אֶל־אַנְשֵׁ֣י יִשְׂרָאֵ֔ל לְכ֖וּ אִ֥ישׁ לְעִירֽוֹ׃
<b style="color: gray;">מצודת דוד</b> לכו איש לעירו . אתם לכו עתה איש אל עירו , ואנכי אעשה כדבריכם :
<b style="color: gray;">מלבי"ם פירוש המילות</b> ויאמר השיב שעתה יבחר הוא להם מלך כמ''ש שום תשים עליך מלך אשר יבחר ה' אלהיך בו ולכן אמר שילכו לביתם עד יבא דבר ה' :
<h2>שמואל א פרק-ט</h2>
<h3>{א}</h3>
וַֽיְהִי־אִ֣ישׁ (מבן־)(ימין) [מִבִּנְיָמִ֗ין] וּ֠שְׁמוֹ קִ֣ישׁ בֶּן־אֲבִיאֵ֞ל בֶּן־צְר֧וֹר בֶּן־בְּכוֹרַ֛ת בֶּן־אֲפִ֖יחַ בֶּן־אִ֣ישׁ יְמִינִ֑י גִּבּ֖וֹר חָֽיִל׃
<b style="color: gray;">מצודת דוד</b> בן איש ימיני . רצה לומר : בן אדם גדול מבני בנימן :
<b style="color: gray;">מצודת ציון</b> חיל . ענין כח ואומץ :
<b style="color: gray;">מלבי"ם פירוש המילות</b> ויהי זכר הסבות שבעבורם בחר ה' בשאול, {{{א}}} מצד יחוסו שאביו היה שמו קיש בן אביאל, (ובד''ה א' ח' נ''ג) אמר ונר הוליד את קיש ופי' חכמינו זכרונם לברכה שלאביאל היו קורים לו נר על שהיה מדליק נרות לרבים במבואות האפלות, וזה אות טוב מדותיו לזכות הרבים, וכן היה קיש עצמו גבור חיל וגבורת האב תוליד גבורה בבן :
<h3>{ב}</h3>
וְלוֹ־הָיָ֨ה בֵ֜ן וּשְׁמ֤וֹ שָׁאוּל֙ בָּח֣וּר וָט֔וֹב וְאֵ֥ין אִ֛ישׁ מִבְּנֵ֥י יִשְׂרָאֵ֖ל ט֣וֹב מִמֶּ֑נּוּ מִשִּׁכְמ֣וֹ וָמַ֔עְלָה גָּבֹ֖הַּ מִכָּל־הָעָֽם׃
<b style="color: gray;">מצודת דוד</b> בחור וטוב . נבחר במעשיו ויפה מראה : גבוה . והיה גבוה מכל העם מן כתפו ולמעלה :
<b style="color: gray;">מצודת ציון</b> משכמו . מכתפו :
<b style="color: gray;">מלבי"ם פירוש המילות</b> ולו {{{ב}}} מצד שאול עצמו שהיה שלם בין במדותיו הנפשיות שהיה בחור וטוב רצה לומר הגם שהיה בחור בשנים ורתיחת דמו לא שקטה בכ''ז היה טוב עם אלהים ואדם ולא נמשך לתאוותיו עד שלא היה איש מבני ישראל גם בין הזקנים לימים טוב ממנו במדותיו, וכן היה שלם בתארו ויפיו כי היה משכמו ומעלה גבה מכל העם עד שהיה מיוחד בגבורה (מצד אביו) ובטוב המדות ובתואר הקומה ויצלח למלוכה :
<h3>{ג}</h3>
וַתֹּאבַ֙דְנָה֙ הָאֲתֹנ֔וֹת לְקִ֖ישׁ אֲבִ֣י שָׁא֑וּל וַיֹּ֨אמֶר קִ֜ישׁ אֶל־שָׁא֣וּל בְּנ֗וֹ קַח־נָ֤א אִתְּךָ֙ אֶת־אַחַ֣ד מֵֽהַנְּעָרִ֔ים וְק֣וּם לֵ֔ךְ בַּקֵּ֖שׁ אֶת־הָאֲתֹנֹֽת׃
<b style="color: gray;">מלבי"ם פירוש המילות</b> ותאבדנה סיפר איך סבב בעל הסבות שיגיע שאול אצל שמואל, בהשגחת ה' נאבדו האתנות לקיש, והנה פעל אבד נקשר תמיד עם מם ופה בא בלמ''ד, כי לא נאבדו באמת רק נעלמו בשעתם, לסבת קיש אבי שאול, יען היה אבי שאול נעלמו האתונות כדי שילך שאול לבקש, {{{ב}}} סבב ה' שיאמר אל שאול שילך לבקשם, כי לפי הרגיל היה די שישלח את נעריו אחריהם לא את בנו אשר דאג עליו אחר כך רק כן נתן ה' בלבו :
<h3>{ד}</h3>
וַיַּעֲבֹ֧ר בְּהַר־אֶפְרַ֛יִם וַיַּעֲבֹ֥ר בְּאֶֽרֶץ־שָׁלִ֖שָׁה וְלֹ֣א מָצָ֑אוּ וַיַּעַבְר֤וּ בְאֶֽרֶץ־שַׁעֲלִים֙ וָאַ֔יִן וַיַּעֲבֹ֥ר בְּאֶֽרֶץ־יְמִינִ֖י וְלֹ֥א מָצָֽאוּ׃
<b style="color: gray;">מצודת ציון</b> ואין . לא מצאו בה :
<b style="color: gray;">מלבי"ם פירוש המילות</b> השאלות: למה אמר תחלה ויעבר אחר כך ויעברו, תחלה אמר ולא מצאו ואחר כך ואין וחזר לאמר ויעבר ולא מצאו : ויעבר {{{ג}}} סבב ה' שיעקם את דרכו ולא יבקשם במקומות הקרובים (כי אין דרך האתונות להתרחק) רק עבר את הר אפרים וגם עבר בארץ שלישה (רצה לומר כל אחד מהם עבר בדרך אחר כדרך המבקשים) ולא מצאו. ויעברו בארץ שעלים רצה לומר בהיותם בארץ שלישה וכן בארץ ימיני היה להם איזה ידיעה כי עברו האתונות שמה ויחלקו את הארץ לבקשם, אבל בארץ שעלים לא היה להם שום ידיעה ממציאותם, ועל זה אמר ואין, הלכו ביחד ולא התפרדו לבקשם, ועל זה אמר ויעברו שניהם ביחד :
<h3>{ה}</h3>
הֵ֗מָּה בָּ֚אוּ בְּאֶ֣רֶץ צ֔וּף וְשָׁא֥וּל אָמַ֛ר לְנַעֲר֥וֹ אֲשֶׁר־עִמּ֖וֹ לְכָ֣ה וְנָשׁ֑וּבָה פֶּן־יֶחְדַּ֥ל אָבִ֛י מִן־הָאֲתֹנ֖וֹת וְדָ֥אַג לָֽנוּ׃
<b style="color: gray;">רש"י</b> בארץ צוף . בארעא דבה נביא : צוף . כמו 'צופה' : פן יחדל אבי מן האתונות . שתגדל דאגה שלנו עליו , עד שישכח את האתונות : ודאג . איטוביטאר''ה בלע''ז :
<b style="color: gray;">מצודת דוד</b> פן יחדל . רצה לומר : פן מעתה לא ישים עוד לב לדאגת אבדן האתונות , בעבור דאגתו עלינו , כי יחשוב שאנחנו נבוכים בארץ :
<b style="color: gray;">מצודת ציון</b> יחדל . ימנע :
<b style="color: gray;">רלב"ג</b> המה באו בארץ צוף . היא הרמה שהיה בית שמואל שם וקראה ארץ צוף לפי שהיו היושבים שם מתיחסים בצוף כמו שאמר בראש זה הספר כי אלקנה היה בן צוף ולא נכנסו עדיין ברמה אך היו בשדה העיר :
<b style="color: gray;">מלבי"ם פירוש המילות</b> המה {{{ד}}} סבב ה' כי עברו עד צוף ששם היה הנביא ושם נתן ה' בלבם שירצו לשוב ושיפתהו הנער ללכת עד הרואה :
<h3>{ו}</h3>
וַיֹּ֣אמֶר ל֗וֹ הִנֵּה־נָ֤א אִישׁ־אֱלֹהִים֙ בָּעִ֣יר הַזֹּ֔את וְהָאִ֣ישׁ נִכְבָּ֔ד כֹּ֥ל אֲשֶׁר־יְדַבֵּ֖ר בּ֣וֹא יָב֑וֹא עַתָּה֙ נֵ֣לֲכָה שָּׁ֔ם אוּלַי֙ יַגִּ֣יד לָ֔נוּ אֶת־דַּרְכֵּ֖נוּ אֲשֶׁר־הָלַ֥כְנוּ עָלֶֽיהָ׃
<b style="color: gray;">רש"י</b> את דרכנו . מעשה האתונות מה נהיתה בם , שבשבילם הלכנו את כל הדרך הזה :
<b style="color: gray;">מצודת דוד</b> בעיר הזאת . אשר לפנינו : והאיש נכבד . גדול הוא בדבר הנבואה , וכל אשר יאמר יתקיים : את דרכנו . את דבר דרכנו אשר הלכנו בעבורה :
<b style="color: gray;">מלבי"ם פירוש המילות</b> והאיש נכבד יען היו נמצאים בעת ההיא אנשים אלהיים נכבדים באמת אבל בלתי מגידים תעלומות ועתידות, ולאיש כזה לא הוצרך עתה כי לא יפיק חפצו לדעת מאבדת האתונות, ונמצאו אנשים מגידים עתידות על ידי קסמים והם בלתי נכבדים, עד שהגם שישיג מבוקשו ישיגהו קלון ממה שישאל דבר אלהים מאתם, לכן אמר כי האיש הזה נכבד וגם כל אשר ידבר בוא יבוא, ולכן נלכה שם אולי יגיד לנו את דרכנו רצה לומר שיגיד לנו הענין שבעבורו הלכנו בדרך הזה שהוא דבר האתונות :
<h3>{ז}</h3>
וַיֹּ֨אמֶר שָׁא֜וּל לְנַעֲר֗וֹ וְהִנֵּ֣ה נֵלֵךְ֮ וּמַה־נָּבִ֣יא לָאִישׁ֒ כִּ֤י הַלֶּ֙חֶם֙ אָזַ֣ל מִכֵּלֵ֔ינוּ וּתְשׁוּרָ֥ה אֵין־לְהָבִ֖יא לְאִ֣ישׁ הָאֱלֹהִ֑ים מָ֖ה אִתָּֽנוּ׃
<b style="color: gray;">רש"י</b> ומה נביא לאיש . תרגם יונתן : אם מקבל ממון , מה נעול לגברא . לא היה שאול מכיר במעשיו של שמואל , וסבר שישאל שכר : ותשורה . תרגם יונתן : ומדעם דכשר , לשון יושר . ומנחם פירש : 'תשורה' , לשון תקרובת , ראות פני מלך ואדם חשוב , לשון אשורנו ( במדבר כד יז ) , ונראין דבריו :
<b style="color: gray;">מצודת דוד</b> והנה נלך . רצה לומר : והנה אם נלך , מה נביא לו למנחה , כי חשבו שמקבל מתנות , כי לא ידעוהו מאז : כי הלחם אזל . כי אם עודנו היה , היינו מביאים לו לחם למנה , וזולת הלחם אין לנו תשורה להביא , כי מה אתנו בלעדו :
<b style="color: gray;">מצודת ציון</b> נביא . מלשון הבאה : אזל . הלך , כמו ( איוב יד יא ) : אזלו מים מני ים : ותשורה . דורון , כמו ( ישעיהו נז ט ) : ותשורי למלך בשמן :
<b style="color: gray;">מלבי"ם פירוש המילות</b> (ז-ח) השאלות: מ''ש ומה נביא לאיש וכפל שנית ותשורה אין להביא לאיש האלהים, והוסיף מה אתנו. ומ''ש הנער ונתתי ולא אמר ונתת. ומ''ש לפנים בישראל אין לספור הזה מובן כלל ומה מקומו פה, ולמה לא אמר בקיצור לפנים בישראל היו קוראים לנביא בשם רואה : והנה נלך ומה נביא באשר לא הכירו ענינו של שמואל וחשבו כי לוקח מתן ותשורה מאת הבאים אצלו, אמר מה נביא לאיש רצה לומר כי הבא אל הרואה לשאול דבר מאתו ראוי שישלם לו בעד טרחו להתבודד בעבורו, וגם היה דרכם שכל הבא לפני שר או גדול היה מביא לו תשורה, שהוא המנחה שנותן לו בעבור ראיית הפנים כענין ולא יראו פני ריקם, והנה התשורה לא היו נותנים רק אנשים נכבדים המתראים לפניו דרך כבוד לא אנשים בני בלי שם אשר יבואו רק לשאול צרכיהם. והיה ערך התשורה כפי ערך כבוד הנותן והמקבל, אולם השכר שהיו נותנים השואלים בעד הפקת שאלתם היה כפי הטורח וכפי מהות הענין ששאלוהו עליו, וזה שכתוב והנה אם נלך, הלא צריכים אנו, {{{א}}} לשלם לו בעד טרחו ומה נביא לאיש הגם שבזה יספיק דבר מועט כי הענין הנדרש שהם האתונות אינו ענין גדול, בכ''ז הלא גם הלחם אזל מכלינו וכ''ש כי כסף אין, {{{ב}}} הלא כשאתראה אנכי לפניו בהיותו איש נכבד ראוי שאקריב לו תשורה, ערך התשורה תהיה מצד שהוא איש אלהים ולא יראו פניו ריקם, ותשורה אין להביא שזה אין במציאות כלל כי זה יגדל לפי ערך המקבל והנותן :
<h3>{ח}</h3>
וַיֹּ֤סֶף הַנַּ֙עַר֙ לַעֲנ֣וֹת אֶת־שָׁא֔וּל וַיֹּ֕אמֶר הִנֵּה֙ נִמְצָ֣א בְיָדִ֔י רֶ֖בַע שֶׁ֣קֶל כָּ֑סֶף וְנָֽתַתִּי֙ לְאִ֣ישׁ הָאֱלֹהִ֔ים וְהִגִּ֥יד לָ֖נוּ אֶת־דַּרְכֵּֽנוּ׃
<b style="color: gray;">רש"י</b> רבע שקל . זוזא חדא דכספא :
<b style="color: gray;">מצודת דוד</b> נמצא בידי . רצה לומר משלי :
<b style="color: gray;">רלב"ג</b> ויאמר הנה נמצא בידי רבע שקל כסף . ראוי שישאל שואל מה המתן הזה למי שהיה מושל בישראל ואיך יתכן שידמה שיהיה מדרך הנביא לקחת אלו המתנות , וידמה שנאמר בזה כי זה המתן לא היה אלא להעיר הנביא שיתבודד בעניני בעל זה המתן ובזה האופן היתה מחשבתו מתבודדת בעניניו והיתה מגעת לו הנבואה בהם ולזה היה נהוג שיתנו לו השואלים ממנו דבר נבואה דבר מה לסבב שיתבודד מחשבתו בעניניהם ואולי היה זה עתה כי אולי מצד הזקנה לא היתה מגעת לו הנבואה בכמו אלו הענינים כי אם בזה האופן וכן מצאנו ביצחק שאמר לעשו שיביא לו מטעמים ויאכל כדי שתתבודד מחשבתו בעניניו זמן רחב ויגיע לו בדרך נבואה מה שעתיד לבא אליו כי אין מדרך השלם שיבקש כמו אלו הדברים לבקשת התענוג כמו שבארנו בפירושנו לדברי התור' והנה שמואל להיות מחשבתו משוטטת בענין המלך ששאלו ישראל מי מהם יבחר לו להיות מלך כי כבר אמר לו הש''י שימליך לישראל מלך הגיע אליו הנבואה בזה קודם שישאל ממנו שאול דבר ולזה הודיע אותו כל עניניו תכף ובשר אותו על צד המלוכה כשאמר לו שכל חמדת ישראל היה לו ולכל בית אביו :
<b style="color: gray;">מלבי"ם פירוש המילות</b> ויוסף השיב הנער, זה אמת שאם תתראה אתה לפניו דרך ראיית פנים צריך אתה לתת לו תשורה, אבל העצה שרק אנכי אלך אצלו ובידי נמצא רבע שקל כסף שזה יספיק בעד שכר טרחו ונתתי אותו אנכי בעד מה שיגיד לנו את דרכנו, ואנכי בהיותי נער משרת א''צ לתת תשורה :
<h3>{ט}</h3>
לְפָנִ֣ים ׀ בְּיִשְׂרָאֵ֗ל כֹּֽה־אָמַ֤ר הָאִישׁ֙ בְּלֶכְתּוֹ֙ לִדְר֣וֹשׁ אֱלֹהִ֔ים לְכ֥וּ וְנֵלְכָ֖ה עַד־הָרֹאֶ֑ה כִּ֤י לַנָּבִיא֙ הַיּ֔וֹם יִקָּרֵ֥א לְפָנִ֖ים הָרֹאֶֽה׃
<b style="color: gray;">רש"י</b> לפנים בישראל . הסופר כתב זאת , ואין זה מדברי נער שאול : כי לנביא היום . למי שקורים אותו נביא היום , היו קורים לפנים 'רואה' :
<b style="color: gray;">מצודת דוד</b> לפניס בישראל . אלה דברי כותב הספר שאמר : בימים הקדמונים היה מנהג הלשון בישראל , כשהלך מי לדרוש דבר ה' מן הנביא , היה אומר נלך עד הרואה : כי לנביא היום . מה שהיום נקרא נביא , היה נקרא לפנים רואה :
<b style="color: gray;">מלבי"ם פירוש המילות</b> לפנים כותב הספר יודיענו בל נתפלא איך היה זה שעל שור ועל חמור ועל כל אבדה היו הולכים אל הרואה והיו נותנים לו בשכרו כסף ובעד ראיית פניו תשורה (כי לולא היה המנהג כן לא היה שאול אומר כן לנערו) מה שלא מצינו כזאת בכל הנביאים אשר היו אחרי הדור ההוא, אומר כי יש הבדל בין הנביא בדור אחרון ובין הרואה לפנים, שהנביא נקרא שמו על שם דברותיו ותוכחותיו (מלשון ניב שפתים) על כי ה' דבר בו וישלחהו להגיד לעם פשעם ולבית יעקב חטאתם, ולא שלחהו במלאכות ה' רק לצורך עניני הכלל והגוי כולו ולא חל רוח הקודש עליו להראותו דברים פרטיים הנוגעים אל היחידים, אבל הרואה נקרא בשמו על שם שהיה צופה ברוח הקודש השורה עליו כל הדברים ההויים והעתידים וגם עניני היחידים ופרטיהם, ועל כן היו בורחים מן הנביא אשר היה תמיד מגיד פשע ומוכיח עלי עון, ורדפום אחר הרואה באשר כל אחד השיג ממנו מבוקשו על הגניבה ועל האבידה ועל החולה ועל האשה והבנים, והיו נותנים לו תשורה ומתן בעבור שהתבודד לעיין על עניניהם, וזה שכתוב כי לפנים בישראל כה אמר האיש בלכתו לדרוש אלהים לכו ונלכה עד הראה כי היו הולכים אל הרואה ודורשים אליו, והיו הולכים אצלו חבורות אנשים כי כ''א היה לו ענין לשאול כי לנביא היום שאין הרוח חל עליו רק לנבאות ולהוכיח בשבט פיו יקרא לפנים הראה כי צפה על כל הפרטים ברוח הקודש אשר לא מש ממנו :
<h3>{י}</h3>
וַיֹּ֨אמֶר שָׁא֧וּל לְנַעֲר֛וֹ ט֥וֹב דְּבָרְךָ֖ לְכָ֣ה ׀ נֵלֵ֑כָה וַיֵּֽלְכוּ֙ אֶל־הָעִ֔יר אֲשֶׁר־שָׁ֖ם אִ֥ישׁ הָאֱלֹהִֽים׃
<b style="color: gray;">מלבי"ם פירוש המילות</b> ויאמר שאול ראה כי טובה עצת הנער שהוא יהיה השואל והנותן ולכן אמר לכה נלכה אתה תהיה העקר בהליכה ואני הטפל. וגם זה היה מאת ה' שיחשוב שאול להתנכר לפני הרואה לבל יתראה לפניו כאיש נכבד וראה כי בכ''ז הכיר הרואה כי עליו יציץ נזרו :
<h3>{יא}</h3>
הֵ֗מָּה עֹלִים֙ בְּמַעֲלֵ֣ה הָעִ֔יר וְהֵ֙מָּה֙ מָצְא֣וּ נְעָר֔וֹת יֹצְא֖וֹת לִשְׁאֹ֣ב מָ֑יִם וַיֹּאמְר֣וּ לָהֶ֔ן הֲיֵ֥שׁ בָּזֶ֖ה הָרֹאֶֽה׃
<b style="color: gray;">מצודת דוד</b> במעלה העיר . בהמסלה העולה אל העיר : היש בזה . בה''א השאלה , ורצה לומר : האם יש פה הרואה :
<b style="color: gray;">מצודת ציון</b> לשאוב . כן יקרא לקיחת המים , כמו ( שם יב יג ) : ושאבתם מים :
<b style="color: gray;">מלבי"ם פירוש המילות</b> המה גם זה היה בהשגחה שאחר שאמר ה' כי כעת מחר אשלח אליך איש מארץ בנימין היה מוכרח שיגיע לפני שמואל ברגע זו שגבל ה' לא קודם ולא מאוחר כמ''ש כעת מחר, ולכן סבב שדברו הנערות עמו ועכבוהו באריכות לשונם עד בוא הרגע בצמצום :
<h3>{יב}</h3>
וַתַּעֲנֶ֧ינָה אוֹתָ֛ם וַתֹּאמַ֥רְנָה יֵּ֖שׁ הִנֵּ֣ה לְפָנֶ֑יךָ מַהֵ֣ר ׀ עַתָּ֗ה כִּ֤י הַיּוֹם֙ בָּ֣א לָעִ֔יר כִּ֣י זֶ֧בַח הַיּ֛וֹם לָעָ֖ם בַּבָּמָֽה׃
<b style="color: gray;">מצודת דוד</b> הנה לפניך . הראו לו מקום ביתו , שהיה לפניו וממולו : זבח היום . זבח הקבוע ליום זה :
<b style="color: gray;">מלבי"ם פירוש המילות</b> ותענינה אותם ותאמרנה רצה לומר על שאלתו היש בזה הרואה היה די שישיבו, יש והם האריכו למעניתם על דברים שלא נשאלו, ושיעור הכתוב, ותענינה אותם יש ותאמרנה הנה לפניך מהר וכו', כי מ''ש הנה לפניך אינה עניה על שאלתו רק אמירה שאמרו בפני עצמם, הנה לפניך מהר עתה, תחלה אמרו דרך כלל, {{{א}}} דע כי הנה לפניך, רצה לומר הנהו נמצא עתה לפניך, בקל תמצא לדבר עמו, {{{ב}}} בכל זאת מהר. עתה מוכרח שתמהר לבא עתה כי אחר כך לא תמצאהו. ופרשו דבריהם, מ''ש הנה לפניך, הוא משני טעמים {{{א}}} כי היום בא לעיר ואינו מן המוסר שיאיצו עליו בני העיר בשאלותיהם ומשפטיהם תיכף בבואו עד ינוח תחלה מן הדרך ובזה תמצאהו לבדו לדרוש ענינך ממנו באשר אתה אורח. {{{ב}}} כי זבח היום לעם וכולם טרודים להכין הזבח ותמצאהו מתבודד לבדו :
<h3>{יג}</h3>
כְּבֹאֲכֶ֣ם הָעִ֣יר כֵּ֣ן תִּמְצְא֣וּן אֹת֡וֹ בְּטֶרֶם֩ יַעֲלֶ֨ה הַבָּמָ֜תָה לֶאֱכֹ֗ל כִּ֠י לֹֽא־יֹאכַ֤ל הָעָם֙ עַד־בֹּא֔וֹ כִּֽי־הוּא֙ יְבָרֵ֣ךְ הַזֶּ֔בַח אַחֲרֵי־כֵ֖ן יֹאכְל֣וּ הַקְּרֻאִ֑ים וְעַתָּ֣ה עֲל֔וּ כִּֽי־אֹת֥וֹ כְהַיּ֖וֹם תִּמְצְא֥וּן אֹתֽוֹ׃
<b style="color: gray;">רש"י</b> כבואכט העיר כן וגו' . מאריכות היו בדברים , כדי להסתכל ביופיו של שאול : הבמתה . תרגם יונתן : לבית אסחרותא . משחרבה שילה הותרו הבמות , והיו מקריבין שלמים בבמה , ואוכלים יחד : כי הוא יברך הזבח . תרגם יונתן : 'ארי הוא פריס מזונא' , בוצע על המזון , על השלמים מברכין באכילתם : ברוך אתה ה' אלהינו מלך העולם אשר קדשנו במצותיו וצונו לאכול את הזבח : כהיום . כאשר היום קיים :
<b style="color: gray;">מצודת דוד</b> כן תמצאון . רצה לומר : עדיין יהיה בביתו ולא עלה הבמה , ותמצאון אותו בביתו : כי לא יאכל העם . רצה לומר : לזה מהר ולך , כי לא הרבה יתעכב בביתו , כי לא יאכל העם עד בואו , וימהר לבוא שמה , שלא יתאחרו הקרואים בעבורו : יברך הזבח . יברך על הזבח הברכה הראויה לה , והוא : אשר קדשנו במצותיו וצונו לאכול הזבח : כהיום . כהעת הזאת תמצאון אותו . ואמרו רבותינו ז''ל ( ברכות מח ב ) : שהנערות האריכו בדבריהן , להסתכל ביפיו של שאול :
<b style="color: gray;">מצודת ציון</b> הקרואים . המזומנים להסעודה , והוא מלשון קריאה : כהיום . כהעת הזאת , כי 'יום' יאמר גם על ענין 'עת' , וכן ( במדבר ח יז ) : ביום הכותי , והכ''ף באה לאמתת הדבר :
<b style="color: gray;">מלבי"ם פירוש המילות</b> השאלות: הנה האריכו לשון בלא הבנה, יש, הנה לפניך, והוסיף כבואכם העיר כן תמצאון אותו, ואמר שלישית כי אותו כהיום תמצאון אותו ומלבד זה הלשון, דחוק ובלתי מסודר : כבאכם עתה פירשו מ''ש מהר עתה כי אם תמהרו אז כבאכם העיר כן תמצאון אותו בטרם יעלה הבמתה לאכל לא כן אם תתבוששו עד יעלה לאכל לא תוכלו לדבר אתו, ואל תחשבו כי יתאחר מלעלות הבמה, כי לא יאכל העם עד בואו ובודאי ימהר לעלות מפני טרחת העם המתענים וממתינים עליו, ובפרט כי הוא יברך הזבח וימהר אל המצוה, ולכן עתה עלו ואל תתמהמהו. וגם אל תדמו כי תמצאו אותו גם יום מחר כי אותו רק כהיום תמצאון אותו כי למחר יפנה מפה וישוב אל ביתו :
<h3>{יד}</h3>
וַֽיַּעֲל֖וּ הָעִ֑יר הֵ֗מָּה בָּאִים֙ בְּת֣וֹךְ הָעִ֔יר וְהִנֵּ֤ה שְׁמוּאֵל֙ יֹצֵ֣א לִקְרָאתָ֔ם לַעֲל֖וֹת הַבָּמָֽה׃
<b style="color: gray;">מלבי"ם פירוש המילות</b> המה באים כו' והנה שמואל יצא לקראתם זימן ה' ששמואל (הגם שהיה כפי הגלוי יוצא לעלות הבמה) יצא לקראתם ויפגוש אותם ברגע המיועד וזה היה עקר צאתו ברגע זו, ובאר הטעם כי :
<h3>{טו}</h3>
וַֽיהוָ֔ה גָּלָ֖ה אֶת־אֹ֣זֶן שְׁמוּאֵ֑ל י֣וֹם אֶחָ֔ד לִפְנֵ֥י בֽוֹא־שָׁא֖וּל לֵאמֹֽר׃
<b style="color: gray;">מלבי"ם פירוש המילות</b> (טו-טז) השאלות: מה זה שכפל כי ראיתי את עמי, כי באה צעקתו : (טו-טז) וה' גלה וכו' לאמר כעת מחר אשלח אליך לכן היה צריך יפגשהו ברגע המיועד : ומשחתו וכו' כי ראיתי וכו', הם מאמרים מגבילים ומשחתו לנגיד כי ראיתי את עמי רצה לומר שראיתי עניניהם שהם רוצים והם צריכים למלך להנהיג עניניהם, והושיע את עמי מיד פלשתים כי באה צעקתו אלי מפני לוחציו :
<h3>{טז}</h3>
כָּעֵ֣ת ׀ מָחָ֡ר אֶשְׁלַח֩ אֵלֶ֨יךָ אִ֜ישׁ מֵאֶ֣רֶץ בִּנְיָמִ֗ן וּמְשַׁחְתּ֤וֹ לְנָגִיד֙ עַל־עַמִּ֣י יִשְׂרָאֵ֔ל וְהוֹשִׁ֥יעַ אֶת־עַמִּ֖י מִיַּ֣ד פְּלִשְׁתִּ֑ים כִּ֤י רָאִ֙יתִי֙ אֶת־עַמִּ֔י כִּ֛י בָּ֥אָה צַעֲקָת֖וֹ אֵלָֽי׃
<b style="color: gray;">מצודת דוד</b> כעת מחר . כעת הזאת ביום מחר : כי ראיתי את עמי . משגיח אני בצרות עמי : צעקתו . על מה שפלשתים עושים להם [ אחר שנזדקן שמואל ] :
<b style="color: gray;">מצודת ציון</b> לנגיד . למושל ושר :
<h3>{יז}</h3>
וּשְׁמוּאֵ֖ל רָאָ֣ה אֶת־שָׁא֑וּל וַיהוָ֣ה עָנָ֔הוּ הִנֵּ֤ה הָאִישׁ֙ אֲשֶׁ֣ר אָמַ֣רְתִּי אֵלֶ֔יךָ זֶ֖ה יַעְצֹ֥ר בְּעַמִּֽי׃
<b style="color: gray;">רש"י</b> יעצר בעמי . ימשול , ( ספרים אחרים אינו ) כמו ( דברים לב לו ) : עצור ועזוב . כך דרך המושל , לעצור העם במלחמה , שלא יתפזרו ולא יתפשטו זה מזה , ולעצור בכל אחד מעשות רעה . בלשוננו קורין 'מעצור' , קירשטני''ר בלע''ז :
<b style="color: gray;">מצודת ציון</b> ענהו . ענין אמירה , כמו ( משלי טז א ) : מענה לשון : יעצור . ימשול , על שם שעוצר ומעכב בעמו מלעשות דבר שלא ברשות :
<b style="color: gray;">מלבי"ם פירוש המילות</b> השאלות: ענהו משמע ששאל ע''ז : וה' ענהו כי בראות שמואל את האורח הבא והוא ידע שברגע יבא האיש המיועד היה שואל ומשוטט במחשבתו אם זה הוא, וענהו ה' הנה האיש אשר אמרתי אליך זה יעצר בעמי באר לו שמה שא''ל שיושיעם מיד פלשתים יהיה מפני כי יעצר בעד רוע דרכם ומשובותיהם ובזה יזכה להושיע ולהושע :
<h3>{יח}</h3>
וַיִּגַּ֥שׁ שָׁא֛וּל אֶת־שְׁמוּאֵ֖ל בְּת֣וֹךְ הַשָּׁ֑עַר וַיֹּ֙אמֶר֙ הַגִּֽידָה־נָּ֣א לִ֔י אֵי־זֶ֖ה בֵּ֥ית הָרֹאֶֽה׃
<b style="color: gray;">רש"י</b> ויגש . תרגם יונתן : וערע :
<b style="color: gray;">מצודת דוד</b> ויגש . נתקרב אל שמואל ושאלו על בית הרואה :
<b style="color: gray;">מצודת ציון</b> את שמואל . אל שמואל : אי זה . איו זה :
<b style="color: gray;">מלבי"ם פירוש המילות</b> ויגש שאול את שמואל פעל נגש נקשר תמיד עם ''אל'', ופה אמר ''את'', כי באמת נטה שמואל מדרכו אל יד השער לפגוש את שאול, עד ששאול נגש אליו, וגם הגיש אותו, שעל זה מורה מלת את הפעול, עד שהראשון שפגע בו בבואו היה שמואל, ולכן שאלו איה בית הרואה :
<h3>{יט}</h3>
וַיַּ֨עַן שְׁמוּאֵ֜ל אֶת־שָׁא֗וּל וַיֹּ֙אמֶר֙ אָנֹכִ֣י הָרֹאֶ֔ה עֲלֵ֤ה לְפָנַי֙ הַבָּמָ֔ה וַאֲכַלְתֶּ֥ם עִמִּ֖י הַיּ֑וֹם וְשִׁלַּחְתִּ֣יךָ בַבֹּ֔קֶר וְכֹ֛ל אֲשֶׁ֥ר בִּֽלְבָבְךָ֖ אַגִּ֥יד לָֽךְ׃
<b style="color: gray;">מצודת דוד</b> וכל אשר בלבבך . כל אשר תחפוץ לדעת אגיד לך :
<b style="color: gray;">מצודת ציון</b> ושלחתיך . לפי שאין דרך ללכת בלא נטילת רשות , אמר ושלחתיך :
<b style="color: gray;">מלבי"ם פירוש המילות</b> וכל אשר בלבבך מספיקות ועיונים בתורה או בחכמה :
<h3>{כ}</h3>
וְלָאֲתֹנ֞וֹת הָאֹבְד֣וֹת לְךָ֗ הַיּוֹם֙ שְׁלֹ֣שֶׁת הַיָּמִ֔ים אַל־תָּ֧שֶׂם אֶֽת־לִבְּךָ֛ לָהֶ֖ם כִּ֣י נִמְצָ֑אוּ וּלְמִי֙ כָּל־חֶמְדַּ֣ת יִשְׂרָאֵ֔ל הֲל֣וֹא לְךָ֔ וּלְכֹ֖ל בֵּ֥ית אָבִֽיךָ׃
<b style="color: gray;">רש"י</b> ולמי כל חמדת ישראל . כאן בא לרמוז לו דבר המלוכה :
<b style="color: gray;">מצודת דוד</b> אל תשם את לבך . לדאוג עליהם : ולמי כל חמדת ישראל . כאומר ועוד מה יש לך לדאוג על האתונות , הלא למי כל חמדת ישראל וכו' , ובזה רמז לו המלוכה :
<b style="color: gray;">מלבי"ם פירוש המילות</b> ולאתנות כו' אל תשם את לבך משני טעמים, {{{א}}} כי נמצאו, {{{ב}}} שאף אם היו אובדות הלא למי כל חמדת ישראל :
<h3>{כא}</h3>
וַיַּ֨עַן שָׁא֜וּל וַיֹּ֗אמֶר הֲל֨וֹא בֶן־יְמִינִ֤י אָ֙נֹכִי֙ מִקַּטַנֵּי֙ שִׁבְטֵ֣י יִשְׂרָאֵ֔ל וּמִשְׁפַּחְתִּי֙ הַצְּעִרָ֔ה מִכָּֽל־מִשְׁפְּח֖וֹת שִׁבְטֵ֣י בִנְיָמִ֑ן וְלָ֙מָּה֙ דִּבַּ֣רְתָּ אֵלַ֔י כַּדָּבָ֖ר הַזֶּֽה׃
<b style="color: gray;">מצודת דוד</b> מקטני . מהקטן שבין השבטים , ומשפחתי הלא היא הצעירה וכו' : ולמה דברת וכו' . כאומר אין אני ראוי למלוכה :
<b style="color: gray;">מצודת ציון</b> בן ימיני . מבנימין : הצעירה . הקטנה , כמו ( דניאל ח ט ) : קרן אחת מצעירה :
<b style="color: gray;">רלב"ג</b> והנה הרחיק זה שאול להיות שבטו היותר קטן שבשבטים ומשפחתו הצעירה מכל משפחות בנימן :
<b style="color: gray;">מלבי"ם פירוש המילות</b> הלוא בן ימיני אנכי ושבט בנימין היה אז מעט ונבזים על ידי מלחמת גבעה, ומשפחתי היא הצעירה בשבט הזה :
<h3>{כב}</h3>
וַיִּקַּ֤ח שְׁמוּאֵל֙ אֶת־שָׁא֣וּל וְאֶֽת־נַעֲר֔וֹ וַיְבִיאֵ֖ם לִשְׁכָּ֑תָה וַיִּתֵּ֨ן לָהֶ֤ם מָקוֹם֙ בְּרֹ֣אשׁ הַקְּרוּאִ֔ים וְהֵ֖מָּה כִּשְׁלֹשִׁ֥ים אִֽישׁ׃
<b style="color: gray;">רש"י</b> בראש הקרואים . במקום מסיבת הגדולים , כי בדרך מסיבתן היה ניכר איזה מקום מיסב הגדול :
<b style="color: gray;">מצודת דוד</b> לשכתה . אל הלשכה , מקום אשר יאכלו שם , ונתן להם מקום לשבת בראש כולם , במקום המעולה : והמה . הקרואים :
<b style="color: gray;">מצודת ציון</b> לשכתה . ענין חדר מה :
<b style="color: gray;">רלב"ג</b> והנה הביא שמואל את שאול ואת נערו אל הלשכה ולכבוד שאול כבדם יחד הוא ונערו ונתן להם מקום בראש הקרואים :
<b style="color: gray;">מלבי"ם פירוש המילות</b> ויקח התחיל לכבדו כי הושיבו (וגם את נערו כי הוא עבד המלך) בראש הקרואים הגם שלא היו רק שלשים איש שזה מורה שלא נקראו לשם רק קרואי מועד אנשי שם :
<h3>{כג}</h3>
וַיֹּ֤אמֶר שְׁמוּאֵל֙ לַטַּבָּ֔ח תְּנָה֙ אֶת־הַמָּנָ֔ה אֲשֶׁ֥ר נָתַ֖תִּי לָ֑ךְ אֲשֶׁר֙ אָמַ֣רְתִּי אֵלֶ֔יךָ שִׂ֥ים אֹתָ֖הּ עִמָּֽךְ׃
<b style="color: gray;">רש"י</b> אשר אמרתי אליך . לפי שידע שמואל שיבא שאול , צוה לתת לו מנה יפה לצרכו :
<b style="color: gray;">מצודת דוד</b> אשר אמרתי . אז אמרתי לך הצנע אותה :
<b style="color: gray;">מצודת ציון</b> לטבח . המבשל , הטובח מה שמבשל : המנה . ענין מנחה וחלק , כמו ( שמות כט כו ) : והיה לך למנה : שים . מלשון שימה :
<b style="color: gray;">רלב"ג</b> וייחד שמואל מנה יפה לשאול להורות על הגדולה והמלכות ולזה שם לפניו השוק ומה שעליה :
<b style="color: gray;">מלבי"ם פירוש המילות</b> תנה את המנה כי בעת חלק הטבח את המנות לפי מספר הקרואים הפריש שמואל מנה זאת ואמר לו להצניעה ביחוד בעבור פלוני אלמוני, בזה הודיע לו כי ידע בואו מקודם :
<h3>{כד}</h3>
וַיָּ֣רֶם הַ֠טַּבָּח אֶת־הַשּׁ֨וֹק וְהֶעָלֶ֜יהָ וַיָּ֣שֶׂם ׀ לִפְנֵ֣י שָׁא֗וּל וַיֹּ֙אמֶר֙ הִנֵּ֤ה הַנִּשְׁאָר֙ שִׂים־לְפָנֶ֣יךָ אֱכֹ֔ל כִּ֧י לַמּוֹעֵ֛ד שָֽׁמוּר־לְךָ֥ לֵאמֹ֖ר הָעָ֣ם ׀ קָרָ֑אתִי וַיֹּ֧אכַל שָׁא֛וּל עִם־שְׁמוּאֵ֖ל בַּיּ֥וֹם הַהֽוּא׃
<b style="color: gray;">רש"י</b> את השוק והעליה . את השוק והירך שעליה : הנה הנשאר . מן המוות של הקרואים , והוצב לבד לצרכך : שים לפניך אכול . בפרק אחרון דזבחים ( קכ א ) : קיימא לן חזה ושוק בבמה גדולה , ואין חזה ושוק בבמה קטנה , לפיכך הותר לאכול לשאול : כי למועד שמור . כי למועד האכילה היה השוק הזה שמור לצרכך : לאמר העם קראתי . אמירתי היתה לטבח העם , קראתי לסעודה , ויודע אני מספרם , והזהר במנותם , ונתתי לו המנות למספרם , וזו שמורה לצורכך :
<b style="color: gray;">מצודת דוד</b> וירם הטבח . הביא בהרמת הידים , כאשר הדרך להביא לפני החשובים : הנה הנשאר . רצה לומר לא תחשוב שזהו חלקי הנשאר למאכלי , ובדברו עמו הראה לו הנשאר למאכלי ואמר , הנה זה הנשאר למאכלו : שים לפניך . לזה שים את המנה ההיא לפניך ואכול : כי למועד . כי המנה ההיא שמורה לך על מועד ביאתך : לאמר . כי אמר המזמן את הקרואים ; והוא שמואל : העם קראתי . הלא אני קראתי את העם על הזבח , ועלי ליתן לכל אחד מנה הראויה לו , לזאת שמור המנה ההיא לשאול , כי היא ראויה לו :
<b style="color: gray;">מצודת ציון</b> והעליה . רוצה לומר ואשר עליה , והוא הירך שעל השוק : למועד . לזמן :
<b style="color: gray;">רלב"ג</b> ואמר לו שהנשאר שלא יוכל לאכול ישים לפניו לאכול לנערו אחר זה או לאשר לפניו מהקרואים והוא יותר נכון כי לזמן כזה מהשנה האחר' תמתין ותיחל למלכות שתמלוך על ישראל ותאמר העם קראתי :
<b style="color: gray;">מלבי"ם פירוש המילות</b> וירם כי בזבחי שלמים היו מרימים את השוק ואת החזה ועליהם החלבים ומניפים אותם והחזה והשוק נתנו לכהנים, והיו נקראים בשם שירים כי היו שירי האשים, ובבמת יחיד שלא היתה שם לא תנופה ולא חזה ושוק, בכ''ז היה החלק הזה מכובד אצלם, והיה שייך למברך את הזבח שהוא שמואל, והטבח היה מרימו לפניו דרך כבוד כמו שהיה טעון הרמה לפני ה' בבמת צבור, והיו נקראים בשם נשאר כי הם שירי האשים בבמת צבור, וזה שכתוב וירם הטבח את השוק והעליה רצה לומר והחזה שעליה ויאמר הנה הנשאר רצה לומר זה החלק הנקרא נשאר, כי הוא שירי אשי ה', שים לפניך אכול כי זה השייך לראש הקרואים, כי למועד שיעור הכתוב כי למועד לאמר העם קראתי שמור לך רצה לומר כי בזמן שאמרתי לפני שמואל את העם אשר קראתי לזבח, רצה לומר בעת שספרתי לפניו מספר הקרואים וחלקתי לפניהם את המנות, מאז שמור החלק הזה לך כי ידע שמואל כי אתה תבוא הנה. ויאכל וכו' ביום ההוא רצה לומר שנמשכה הסעודה כל היום כולו :
<h3>{כה}</h3>
וַיֵּרְד֥וּ מֵהַבָּמָ֖ה הָעִ֑יר וַיְדַבֵּ֥ר עִם־שָׁא֖וּל עַל־הַגָּֽג׃
<b style="color: gray;">רש"י</b> וידבר עם שאול על הגג . מוכיחו ומלמדו ליראה את הקב''ה :
<b style="color: gray;">מצודת דוד</b> על הגג . שעל ביתו אשר בעיר :
<b style="color: gray;">מלבי"ם פירוש המילות</b> וירדו לעת ערב, וידבר עם שאול גלה לו סתרי תורה וענינים אלהיים :
<h3>{כו}</h3>
וַיַּשְׁכִּ֗מוּ וַיְהִ֞י כַּעֲל֤וֹת הַשַּׁ֙חַר֙ וַיִּקְרָ֨א שְׁמוּאֵ֤ל אֶל־שָׁאוּל֙ (הגג) [הַגָּ֣גָה] לֵאמֹ֔ר ק֖וּמָה וַאֲשַׁלְּחֶ֑ךָּ וַיָּ֣קָם שָׁא֗וּל וַיֵּצְא֧וּ שְׁנֵיהֶ֛ם ה֥וּא וּשְׁמוּאֵ֖ל הַחֽוּצָה׃
<b style="color: gray;">מצודת ציון</b> השחר . הוא האור הנוצץ טרם תצא השמש : ואשלחך . אלוה אותך , כמו ( בראשית יח טז ) : ואברהם הולך עמם לשלחם תרגם אונקלוס : לאלוואיהון :
<b style="color: gray;">מלבי"ם פירוש המילות</b> ויקרא וכו' הגגה כי אכסניא של שמואל היתה בעליה וקראו לחדרו ומשם יצאו החוצה :
<h3>{כז}</h3>
הֵ֗מָּה יֽוֹרְדִים֙ בִּקְצֵ֣ה הָעִ֔יר וּשְׁמוּאֵ֞ל אָמַ֣ר אֶל־שָׁא֗וּל אֱמֹ֥ר לַנַּ֛עַר וְיַעֲבֹ֥ר לְפָנֵ֖ינוּ וַֽיַּעֲבֹ֑ר וְאַתָּה֙ עֲמֹ֣ד כַּיּ֔וֹם וְאַשְׁמִיעֲךָ֖ אֶת־דְּבַ֥ר אֱלֹהִֽים׃
<b style="color: gray;">רש"י</b> ויעבר לפנינו . וילך ברחוק ממנו , ולא ישמע את דברינו . ויעבר . הנער לפניהם , ולשאול אמר : ואתה עמוד עמדי :
<b style="color: gray;">מצודת דוד</b> ויעבור לפנינו . יתרחק מאתנו ללכת לפנינו , שלא ישמע מה אדבר בך : ויעבור . כשמוע הנער דברי שמואל , עבר מעצמו לפניהם : ואתה עמוד . זהו גמר דברי שמואל , שאמר לו אמור לנער ויעבור ואתה עמוד כעת הזאת , ולפי שהנער עבר לפניהם מיד בשומעו תחלת דבריו , הפסיק בו :
<b style="color: gray;">מצודת ציון</b> כיום . כעת :
<b style="color: gray;">מלבי"ם פירוש המילות</b> אמר וכו' לנער כי אין מן המוסר שיפקד לנער של אחרים ויעבר כי הלך אחריהם וצוה שיעבור לפניהם ויעבר עוד הלאה רחוק מאתם. עמוד כיום. כמו מכרה כיום את בכורתך לי השבעה לי כיום, גם רמז לו כי כמו שהוא עתה יום כן עמוד למלוך ולהצליח, על דרך וכסאו כשמש נגדי, ואורח צדיקים כאור נוגה וכו' :
<h2>שמואל א פרק-י</h2>
<h3>{א}</h3>
וַיִּקַּ֨ח שְׁמוּאֵ֜ל אֶת־פַּ֥ךְ הַשֶּׁ֛מֶן וַיִּצֹ֥ק עַל־רֹאשׁ֖וֹ וַיִּשָּׁקֵ֑הוּ וַיֹּ֕אמֶר הֲל֗וֹא כִּֽי־מְשָׁחֲךָ֧ יְהוָ֛ה עַל־נַחֲלָת֖וֹ לְנָגִֽיד׃
<b style="color: gray;">מצודת דוד</b> הלא . באמת הדבר אשר משחך ה' על ידי :
<b style="color: gray;">מצודת ציון</b> פך . שם כלי מה : ויצוק . ושפך : וישקהו . נשק לו :
<b style="color: gray;">רלב"ג</b> והנה לקח שמואל פך השמן ויצק על ראש שאול למשחו למלך על ישראל ונתן לו אותות כדי שיאמין כי הממלכה תהיה לו והאות היותר חזק מהם הוא ההפך לו לב אחר והתנבאו עם נביאים והוא לא נסה קודם זה להיות לו יד ושם בנבואה :
<b style="color: gray;">מלבי"ם פירוש המילות</b> ויקח שמואל וכו'. על ידי המשיחה : . המשיך עליו רוח גבורה ועז מלך כמ''ש (לקמן ט''ז י''ג) וימשח אותו בקרב אחיו ותצלח עליו רוח ה' מהיום ההוא ומעלה, ועל ידי הנשיקה שהיא התדבקות רוחא ברוחא המשיך עליו שפע קדש שבזה הכין אותו לנבאות אחר כך עם בני הנביאים, כמ''ש (פ''ו) וצלחה עליך רוח ה' והתנבאת עמהם, ומה שלא משחו בפרהסיא באר מהרי''א כדי שיוכל להפיל גורל אח''ז ואם היה נמשח בפרהסיא היה הגורל למותר בעיני העם, והיו חושדים אותו שהטה את הגורל בערמה על האיש אשר משח, ועל פי דברי חכמינו זכרונם לברכה שמשחו בפך ובשמן אפרסמון ולא בקרן ולא בשמן משחת קדש, מבואר כי לכן משחו בצנעה בל ירגישו שלא נמשח רק לנגיד, כמ''ש הלוא כי משחך ה' על נחלתו לנגיד תפס נגיד ולא מלך באשר לא הובטח לו המלכות בירושה כדרך הנמשח בשמן הקדש ותרם כראם קרני :
<h3>{ב}</h3>
בְּלֶכְתְּךָ֤ הַיּוֹם֙ מֵעִמָּדִ֔י וּמָצָאתָ֩ שְׁנֵ֨י אֲנָשִׁ֜ים עִם־קְבֻרַ֥ת רָחֵ֛ל בִּגְב֥וּל בִּנְיָמִ֖ן בְּצֶלְצַ֑ח וְאָמְר֣וּ אֵלֶ֗יךָ נִמְצְא֤וּ הָאֲתֹנוֹת֙ אֲשֶׁ֣ר הָלַ֣כְתָּ לְבַקֵּ֔שׁ וְהִנֵּ֨ה נָטַ֤שׁ אָבִ֙יךָ֙ אֶת־דִּבְרֵ֣י הָאֲתֹנ֔וֹת וְדָאַ֤ג לָכֶם֙ לֵאמֹ֔ר מָ֥ה אֶעֱשֶׂ֖ה לִבְנִֽי׃
<b style="color: gray;">רש"י</b> עם קבורת רחל בגבול בנימן . והלא קבורת רחל בגבול יהודה בבית לחם , אלא עכשיו הם בקבורת רחל , וכשתפגע בהם תמצאם בגבול בנימן בצלצח , כך שנויה בתוספתא דסוטה ( פרק יא ) : צלצח . צל לצח של הקב''ה , שהוא צח ואדום , והיא ירושלים : ודאג לכם . יירא עליכם , כל לשון 'דאגה' , לשון 'יראה' , דושטי''ר בלע''ז :
<b style="color: gray;">מצודת דוד</b> בלכתך . לאמת בלבבו דבר המלוכה , אמר לו אותות , האחת היא , שאמר לו בלכתך וכו' : עם קבורת רחל . רצה לומר : אשר הם עתה סמוך לקבורת רחל , ואתה הולך והם באים , ותמצאם בגבול בנימין בצלצח : והנה נטש . כאומר הנה בהמצאם עזב דאגה קטנה , ובא לו על ידם דאגה גדולה , ואומר מה אעשה למצוא את בני :
<b style="color: gray;">מצודת ציון</b> עם קבורת רחל . סמוך לקבורתה : נטש . עזב :
<b style="color: gray;">מלבי"ם פירוש המילות</b> בלכתך באותות האלה רמז לו ענין העם אשר ינהיג ואיך יהיה יחס כל כת וכת מכתות המונהגים מעמו, כי נמצאו בין העם שלש כתות מפורדות, {{{א}}} אנשים ההמונים החיים חיי הבהמה בלתי עובדים את ה' ולא משכילים באמתותו וכל מגמתם הוא רק גויתם ואדמתם, ויען שהם הרבים כי רוב העם הם המוניים, א''ל כי אותם יפגוש ראשונה בדרכו והכנתו אל המלוכה, אמר בלכתך היום מעמדי ומצאוך שני אנשים כי הם נפרדים לשני מחנות, יש הנמשכים אחר כח המתאוה לאכול ולשתות ולהתעדן, ויש הנמשכים אחר כח המתעורר לאסוף הון ועושר וכדומה, והם עתה עם קבורת רחל ותפגוש אותם בגבול בנימין בצלצח רומז כי אנשים כאלה הם נמצאים עם קבורת רחל, כי הנשמה האלהית אשר בקרבם אשת חיל היפה בנשים הנרמזת ברחל (כי ידוע ששורש הנשמה היא ממדה ידועה הנקראת בפי האלהיים בשם רחל) היא קבורה תוך רגבי אדמה שהוא תחת ממשלת הבשר והגויה. וגם עת יפגשוך לא ימשכו אחריך להכנס בגבולך שהוא שבט בנימין רק יעמדו בגבול בנימין מן הצד, והם לא ישאלו לך לשלום כמו הכת הב', וכ''ש לא יתנו לך שתי לחם שהוא שי ומנחה, וכמ''ש ובני בליעל אמרו מה יושיענו זה ויבזוהו ולא הביאו לו מנחה, כי הכת הזאת הם רחוקים מחברתך כי הם קרובים אל בע''ח נושאי סבל כמוהם שהם הגמל והאתונות, רק בכ''ז לא יזיקו לך, ולא יחשו מלבשרך בדבר האתונות כי נמצאו. בשגם שענין האתונות מתיחס עמהם שהם עמהם במדרגה :
<h3>{ג}</h3>
וְחָלַפְתָּ֨ מִשָּׁ֜ם וָהָ֗לְאָה וּבָ֙אתָ֙ עַד־אֵל֣וֹן תָּב֔וֹר וּמְצָא֤וּךָ שָּׁם֙ שְׁלֹשָׁ֣ה אֲנָשִׁ֔ים עֹלִ֥ים אֶל־הָאֱלֹהִ֖ים בֵּֽית־אֵ֑ל אֶחָ֞ד נֹשֵׂ֣א ׀ שְׁלֹשָׁ֣ה גְדָיִ֗ים וְאֶחָד֙ נֹשֵׂ֗א שְׁלֹ֙שֶׁת֙ כִּכְּר֣וֹת לֶ֔חֶם וְאֶחָ֥ד נֹשֵׂ֖א נֵֽבֶל־יָֽיִן׃
<b style="color: gray;">רש"י</b> אילון תבור . מישר תבור :
<b style="color: gray;">מצודת דוד</b> וחלפת . והאות השני הוא , כאשר תעבור משם והלאה וכו' : בית אל . זה שילה שעמד בה בית אלהים :
<b style="color: gray;">מצודת ציון</b> וחלפת . ענין העברה , כמו ( שיר השירים ב יא ) חלף הלך לו : נבל . נאד :
<b style="color: gray;">מלבי"ם פירוש המילות</b> וחלפת משם והלאה הנה תפנה מן הכת הזאת אל כת יותר מעולה, והם היוצאים מגדר הבהמיים אל מדרגת האנשים אשר יעסקו בעבודת ה' עולים אל האלהים בית אל להקריב קרבנות ושם ימצאוך שלשה אנשים. רצה לומר כי בין הכת העוסקים בעבודה יש שלשה מינים, {{{א}}} יש העוסק בעבודת ה' לשם ה' לריח ניחוח בלבד שלא לפניה אחרת חיצונית, וזה האחד נשא שלשה גדיים שמגמתו להקריב גדי עזים בלבד, ויען שנפש האדם כלולה מג' כחות שהיא הצומחת והחיונית והמשכלת, צייר שנושא שלשה גדיים להקריב שלשה חלקי נפשו לפני ה', ויש העובד על כוונת הנאת עצמם שהוא להשיג על ידי עבודתו רצון מה' לתת לו חית ידו וצרכיו ההכרחיים, שזה הגם שעובד את ה' הוא עובד את עצמו גם כן ונושא שלשה חלקי נפשו וישפכם לפני ה' על שלשת ככרת לחם ומזון, ויש הגרוע מכולם העובד את ה' לבעבור ישיג עושר ומותרות ותענוגים שכר עבודתו שזה הנמלץ בהנושא נבל יין. ועל כל פנים כל שלשה המינים מהכת הזאת הם פונים בעבודתם או בשאלת צרכיהם אל האלהים והם יתחברו עמך ושאלו לך לשלום וגם יתנו לך שתי לחם שהוא הפקת צרכיך ואתה תקח מידם כי יתמכוך להגן על שלומך ולמלאת צרכיך הגופנים :
<h3>{ד}</h3>
וְשָׁאֲל֥וּ לְךָ֖ לְשָׁל֑וֹם וְנָתְנ֤וּ לְךָ֙ שְׁתֵּי־לֶ֔חֶם וְלָקַחְתָּ֖ מִיָּדָֽם׃
<h3>{ה}</h3>
אַ֣חַר כֵּ֗ן תָּבוֹא֙ גִּבְעַ֣ת הָאֱלֹהִ֔ים אֲשֶׁר־שָׁ֖ם נְצִבֵ֣י פְלִשְׁתִּ֑ים וִיהִי֩ כְבֹאֲךָ֨ שָׁ֜ם הָעִ֗יר וּפָגַעְתָּ֞ חֶ֤בֶל נְבִיאִים֙ יֹרְדִ֣ים מֵֽהַבָּמָ֔ה וְלִפְנֵיהֶ֞ם נֵ֤בֶל וְתֹף֙ וְחָלִ֣יל וְכִנּ֔וֹר וְהֵ֖מָּה מִֽתְנַבְּאִֽים׃
<b style="color: gray;">רש"י</b> גבעת האלהים . גבעת קרית יערים , אשר עכשיו ארון האלהים שם : נציבי פלשתים . סרדיוטות שמינו על ישראל , שהיו רודין בה , ומושיבים נציבים בערי ישראל : חבל נביאים . תרגם יונתן : סיעת ספריא : חבל . סיעה , וכן ( שמואל-ב כב ו ) : חבלי שאול סבוני , משרית רשיעיא אקפוני : מהבמה . תרגם יונתן : מבית אסחרותא :
<b style="color: gray;">מצודת דוד</b> אחר כן . והאות השלישי , כאשר תבוא אל גבעת האלהים והיא קרית יערים , שעמד הארון שם בגבעה כמו שכתוב למעלה ( ז א ) : נבל וכו' . בכדי לשמחם להשרות הנבואה עליהם , כי אין השכינה שורה אלא מתוך שמחה , ( שבת ל ב ) וכן נאמר באלישע ( מלכים ב טו ג ) : והיה כנגן המנגן ותהי עליו יד ה' :
<b style="color: gray;">מצודת ציון</b> נציבי . פקידי פלשתים , מה שהציבו : ופגעת . ענין פגישה : חבל . סיעה , כמו ( תהלים קיט סא ) : חבלי רשעים : נבל ותוף וגו' . שמות מיני כלי זמר :
<b style="color: gray;">מלבי"ם פירוש המילות</b> אחר כן תבוא (אל) גבעת האלהים ששם ישב הארון (ושם נציבי פלשתים רומז כי מהשפעת האלהיים האלה תזכה להכניע את הפלשתים כמ''ש (י''ג ג') ויך יהונתן את נציב פלשתים אשר בגבע) ופגעת חבל נבאים ירדים מהבמה שהיא כת שלישית אשר יצאו ממדרגת אנשים אל מדרגה שיקראו אלהיים, אנשים אשר התפשטו מכל עניני הבשר עוסקים ברוחניות ובאלהות ולפניהם נבל ותף וחליל משתדלים לעורר את הנפש האלהית אל שתחול עליה רוח הנבואה :
<h3>{ו}</h3>
וְצָלְחָ֤ה עָלֶ֙יךָ֙ ר֣וּחַ יְהוָ֔ה וְהִתְנַבִּ֖יתָ עִמָּ֑ם וְנֶהְפַּכְתָּ֖ לְאִ֥ישׁ אַחֵֽר׃
<b style="color: gray;">מצודת דוד</b> וצלחה . תעבור עליך רוח ה' ותנבא עמם , ותהיה נהפך לאיש אחר , כי עתה אינך נביא :
<b style="color: gray;">מצודת ציון</b> וצלחה . ועברה , כמו ( שמואל ב יט יח ) : וצלחו הירדן :
<b style="color: gray;">מלבי"ם פירוש המילות</b> וצלחה הכת הזאת הם יסעדוך בענינים אלהיים, שעל ידי התחברותם, {{{א}}} וצלחה עליך רוח ה' הוא רוח גבורה נפלאה כמ''ש המורה, שזה מדרגה ממדרגת רוה''ק שתחול רוח גבורה אלהית על איש אחד עד שלא יחת להציל קהל רב מהמון מחנות, {{{ב}}} בענין נפשי והתנבית עמם, ואחר שתחול עליך ענין אלהי על שני חלקיך ונהפכת לאיש אחר בגוף ובנפש :
<h3>{ז}</h3>
וְהָיָ֗ה כִּ֥י (תבאינה) [תָבֹ֛אנָה] הָאֹת֥וֹת הָאֵ֖לֶּה לָ֑ךְ עֲשֵׂ֤ה לְךָ֙ אֲשֶׁ֣ר תִּמְצָ֣א יָדֶ֔ךָ כִּ֥י הָאֱלֹהִ֖ים עִמָּֽךְ׃
<b style="color: gray;">רש"י</b> כי תבאנה האותות האלה לך . ותדע כי דברי אמת , וכשם שבאו לך אותות הללו , כך יתקיים דבר המלוכה : עשה לך אשר תמצא ידך . אתקין לך מאני מלכותא , והכן לך טכסיסי המלוכה כמו שתוכל :
<b style="color: gray;">מצודת דוד</b> עשה לך . התקן לך כלי מלכות כפי יכולתך , כי האלהים עמך ומלוך תמלוך :
<b style="color: gray;">מלבי"ם פירוש המילות</b> והיה כי תבאנה האותות האלה לך שזה לך האות על העזר שתשיג מכל כתות העם איש לפי כחו ומדרגתו עשה לך אשר תמצא ידך אז לא תסמוך על עזר אחרים רק על עזר האלהי אשר ילוה אליך, ע''ד אם אין אני לי מי לי וכשאני לעצמי מה אני :
<h3>{ח}</h3>
וְיָרַדְתָּ֣ לְפָנַי֮ הַגִּלְגָּל֒ וְהִנֵּ֤ה אָֽנֹכִי֙ יֹרֵ֣ד אֵלֶ֔יךָ לְהַעֲל֣וֹת עֹל֔וֹת לִזְבֹּ֖חַ זִבְחֵ֣י שְׁלָמִ֑ים שִׁבְעַ֨ת יָמִ֤ים תּוֹחֵל֙ עַד־בּוֹאִ֣י אֵלֶ֔יךָ וְהוֹדַעְתִּ֣י לְךָ֔ אֵ֖ת אֲשֶׁ֥ר תַּעֲשֶֽׂה׃
<b style="color: gray;">רש"י</b> וירדת לפני הגלגל . ולאחר שתמלוך , תרד הגלגל לפני , קודם שארד אני : והנה אנכי ירד אליך . לסוף שבעת ימים שתרד אתה : תוחל . תמתין :
<b style="color: gray;">מצודת דוד</b> וירדת לפני הגלגל . הזהירו ואמר לו , לאחר שתמלוך כאשר תרד הגלגל בעת המלחמה עם פלשתים , והנה תרד שם קודם שארד אני , ותמתין אז שבעת ימים עד בואי , כי אני אעלה העולות לה' , ושם אודיע לך את אשר תעשה בדבר המלוכה [ ולפי שלא המתין , כעס עליו ולא אמר לו גם אז ] :
<b style="color: gray;">מצודת ציון</b> תוחל . תמתין , כמו ( בראשית ח י ) : ויחל עוד :
<b style="color: gray;">מלבי"ם פירוש המילות</b> וירדת אחר כך תרד לפני הגלגל, שהוא מה שהלכו שם לחדש המלוכה, (שזה היה אחר שבאו האותות הנ''ל כפי מליצתם שהוא אחר שנחלקו העם ובני בליעל אמרו מה יושיענו זה וילכו אתו החיל אשר נגע אלהים בלבם, והנה אנכי ירד אליך להעלות עלות כמ''ש (י''א ט''ו) שבעת ימים רצה לומר ואחר שאפרד שם מאתך אני מצוך שתשאר שם ותוחל שבעת ימים בל תעשה שום דבר מדעתך עד בואי אליך בחזרה והודעתי לך את אשר תעשה בענין מלחמת הפלשתים, ועל זה עבר שאול (כמו שיתבאר לקמן סי' י''ד), ורצה לומר הגם שאמרתי לך עשה לך כל אשר תמצא ידך, מכל מקום בגלגל אין לך רשות לעשות דבר בלעדי :
<h3>{ט}</h3>
וְהָיָ֗ה כְּהַפְנֹת֤וֹ שִׁכְמוֹ֙ לָלֶ֙כֶת֙ מֵעִ֣ם שְׁמוּאֵ֔ל וַיַּהֲפָךְ־ל֥וֹ אֱלֹהִ֖ים לֵ֣ב אַחֵ֑ר וַיָּבֹ֛אוּ כָּל־הָאֹת֥וֹת הָאֵ֖לֶּה בַּיּ֥וֹם הַהֽוּא׃
<b style="color: gray;">רש"י</b> לב אחר . רוח גבורת מלכות :
<b style="color: gray;">מצודת דוד</b> לב אחר . רצה לומר : גודל לבב כאשר ראוי למלך :
<b style="color: gray;">מצודת ציון</b> כהפנותו . כאשר פנה : שכמו . כתפו :
<b style="color: gray;">מלבי"ם פירוש המילות</b> ויהפך לו אלהים לב אחר כי לב כל אדם לאדם הוא מוליך ומנהיג את כל כחות גויתו, אבל פלגי מים לב מלך הוא מנהיג לבב העם המתנהגים על ידו, ויהיה יחס לבותיהם אל לב מלכם כיחס כחות החיים אל הלב באיש הפרטי, כי לב מלך ביד ה' אל כל אשר יחפץ יטנו ואת לבות העם עמו, ובהיות לבו מולך על כחות גוויתו ימלוך גם על הגוי כולו, ולב שאול נהפך עתה מהיותו מנהיג פרטי אל איש פרטי שהוא שאול אל שיהיה מנהיג לאיש כללי שהוא עם ישראל, ויבאו וכן כל האותות באו לו ביום ההוא ולא נתעכבו ליום אחר :
<h3>{י}</h3>
וַיָּבֹ֤אוּ שָׁם֙ הַגִּבְעָ֔תָה וְהִנֵּ֥ה חֶֽבֶל־נְבִאִ֖ים לִקְרָאת֑וֹ וַתִּצְלַ֤ח עָלָיו֙ ר֣וּחַ אֱלֹהִ֔ים וַיִּתְנַבֵּ֖א בְּתוֹכָֽם׃
<b style="color: gray;">מלבי"ם פירוש המילות</b> ויבאו ספר האות הג' בפרטות ע''ש מ''ש ויהי כל יודעו וכו'. ותצלח כמו שפי' למעלה : {{{א}}} רוח גבורה אלהית, {{{ב}}} נבואה :
<h3>{יא}</h3>
וַיְהִ֗י כָּל־יֽוֹדְעוֹ֙ מֵאִתְּמ֣וֹל שִׁלְשׁ֔וֹם וַיִּרְא֕וּ וְהִנֵּ֥ה עִם־נְבִאִ֖ים נִבָּ֑א וַיֹּ֨אמֶר הָעָ֜ם אִ֣ישׁ אֶל־רֵעֵ֗הוּ מַה־זֶּה֙ הָיָ֣ה לְבֶן־קִ֔ישׁ הֲגַ֥ם שָׁא֖וּל בַּנְּבִיאִֽים׃
<b style="color: gray;">מצודת דוד</b> מה זה היה . רצה לומר : מה זה הסיבה לבן קיש להתנבאות , וכי אביו נביא , להתנבאות גם הוא , וכי גם שאול יהיה בין הנביאים ודומה להם , וכי מאין באה לו הנבואה :
<b style="color: gray;">מצודת ציון</b> שלשום . יום השלישי שלפני היום :
<b style="color: gray;">מלבי"ם פירוש המילות</b> ויהי כל יודעו רצה לומר כי ידוע שלהגשה הנבואיית צריך שתי הכנות, {{{א}}} הכנה טבעיית שיהיה מזגו וכח דמיונו מוכן על זה מלדה ומבטן ומהריון, {{{ב}}} הכנה בחיריית שיעסוק בהתבודדות ופרישות טהרה וקדושה ודומיהם, והם חשבו עוד כי ההכנה הטבעיית לא תצויר רק מאב לבן כמ''ש האב זכאי לבנו בחכמה בכח וכו', ושעל כן תמצא יותר במי שאביו היה גם כן נביא, ויהי כל יודעו מאתמול שלשום שראה שגם מתמול גם משלשום לא הכין את עצמו אל הנבואה רק עסק בצרכי בית אביו וראה שבכ''ז הנה עם נביאים נבא, התפלא שתי פליאות {{{א}}} מצד שלא היה לו הכנה טבעיית מאביו ועל זה אמר מה זה היה לבן קיש הלא אביו אינו נביא, {{{ב}}} מצד ההכנה הבחיריית הגם שאול בנביאים רצה לומר וכי נמצא עד עתה בין הנביאים, הכי היה מכין את עצמו ומתלמד לנבואה? (יב) ויען איש משם אולם איש אחד סתר דבריהם במה שחשבו שההכנה הטבעיית לא תהיה רק אם גם אביו היה נביא, שהגם שיחויב כפי הטבע שהדומה יוליד בדומה, מכל מקום הנסיון מכחיש זה כי מי אביהם של בני הנביאים האלה הלא גם אבותיהם לא נבאו כי דבר ה' היה יקר בדור שלפני שמואל (כנ''ל ג' א') ואם כן אין פה דבר חדש רק מה שנבא בלא הכנה בחיריית על כן היה למשל הגם שאול בנביאים רק זה החידוש שנבא בלא הכנה היה למשל אל כל מתנבא ובלתי מכין את עצמו לנבואה. לא מה שהיה בן קיש :
<h3>{יב}</h3>
וַיַּ֨עַן אִ֥ישׁ מִשָּׁ֛ם וַיֹּ֖אמֶר וּמִ֣י אֲבִיהֶ֑ם עַל־כֵּן֙ הָיְתָ֣ה לְמָשָׁ֔ל הֲגַ֥ם שָׁא֖וּל בַּנְּבִאִֽים׃
<b style="color: gray;">רש"י</b> ומי אביהם . מה תימה לך בדבר מי אביהם של נביאים , וכי נבואה ירושה היא :
<b style="color: gray;">מצודת דוד</b> משם . מן הגבעה : ומי אביהם . רצה לומר : מה תתמהו , וכי מי אביהם של כל חבל הנביאים , הלא גם אביהם של אלו לא נביאים היו : היתה למשל . בבוא אדם למעלה שלא הורגל בה , אמרו עליו במשל , הגם שאול בנביאים :
<b style="color: gray;">רלב"ג</b> ומי אביהם . רוצה לו' שאין ענין הנבואה והשלמות מגיע מהאב לבן ולזה יתכן שיהיה הבן נביא ואף על פי שאביו אינו נביא , וכבר ישאל שואל איך היו שם כל כך נביאים וכבר נזכר במה שקדם כי דבר השם היה יקר בימים ההם אין חזון נפרץ , ואפשר שנאמר כי הפרש יש בין זה הזמן ובין הזמן שהתחיל שמואל להתנבא ועל כן אפשר שנאמר בהתרת זה הספק כי זה היה בעת ההיא שהתחיל שמואל להתנבא ואמנם עתה רבו הנביאים אם מצד מה שלמד אותם שמואל והביאם אל השלמות אם לסבה אחרת :
<h3>{יג}</h3>
וַיְכַל֙ מֵֽהִתְנַבּ֔וֹת וַיָּבֹ֖א הַבָּמָֽה׃
<b style="color: gray;">מצודת ציון</b> ויכל . כלה :
<b style="color: gray;">מלבי"ם פירוש המילות</b> ויכל מהתנבות ויבא הבמה היה בו הפך מבני הנביאים שהם ירדו מהבמה להתנבאות רצה לומר הכינו א''ע תחלה על ידי עבודה ותפלה עד חל עליהם הרוח עד שהעבודה בבמה היתה סבה לנבואה ואצלו היה בהפך שעל ידי שחל עליו הרוח בא אל הבמה להתפלל ולעבוד ה' כי הרוח נשפע עליו מלמעלה בלא הכנתו והכינהו אל הקדושה ויראת ה' :
<h3>{יד}</h3>
וַיֹּאמֶר֩ דּ֨וֹד שָׁא֥וּל אֵלָ֛יו וְאֶֽל־נַעֲר֖וֹ אָ֣ן הֲלַכְתֶּ֑ם וַיֹּ֕אמֶר לְבַקֵּשׁ֙ אֶת־הָ֣אֲתֹנ֔וֹת וַנִּרְאֶ֣ה כִי־אַ֔יִן וַנָּב֖וֹא אֶל־שְׁמוּאֵֽל׃
<b style="color: gray;">מצודת דוד</b> ויאמר דוד שאול . בבואו אל הבמה , מצאו דודו ושאל להם , אן הלכתם : כי אין . לא מצאנו אותם , ובאנו אל שמואל לשאלו עליהם :
<b style="color: gray;">מצודת ציון</b> דוד . אחי אביו : אן . אנה , ובאה בחסרון הה''א :
<b style="color: gray;">מלבי"ם פירוש המילות</b> ויאמר דוד שאול הוא הרגיש שאי אפשר שינבא בלא איזה סבה, ואז כל בני הנביאים עמדו לפני שמואל וממנו שאבו רוה''ק כמדליק נר מנר ולכן אמר אן הלכתם, והשיב כי באמת היה לפני שמואל, אבל הליכתו אצלו לא היה בעצם רק במקרה נמשך על ידי סבת אבדת האתונות, בענין שאין זה מספיק שעל ידי הליכה זו דרך ארעי ינבא :
<h3>{טו}</h3>
וַיֹּ֖אמֶר דּ֣וֹד שָׁא֑וּל הַגִּֽידָה־נָּ֣א לִ֔י מָֽה־אָמַ֥ר לָכֶ֖ם שְׁמוּאֵֽל׃
<b style="color: gray;">מלבי"ם פירוש המילות</b> (טו-טז) ויאמר חשב שיתגלה לו איזה סבה על פי גלגול הדברים שהיה ביניהם אבל הוא העלים ממנו גוף הדבר מדבר המלוכה. ופי' ואת דבר המלוכה לא הגיד לו שאפילו הדברים הנמשכים מזה כמו ענין שלש האותות שנתן לו העלים ממנו :
<h3>{טז}</h3>
וַיֹּ֤אמֶר שָׁאוּל֙ אֶל־דּוֹד֔וֹ הַגֵּ֤ד הִגִּיד֙ לָ֔נוּ כִּ֥י נִמְצְא֖וּ הָאֲתֹנ֑וֹת וְאֶת־דְּבַ֤ר הַמְּלוּכָה֙ לֹֽא־הִגִּ֣יד ל֔וֹ אֲשֶׁ֖ר אָמַ֥ר שְׁמוּאֵֽל׃
<b style="color: gray;">רש"י</b> ואת דבר המלוכה לא הגיד . דרך צניעות היתה בו :
<h3>{יז}</h3>
וַיַּצְעֵ֤ק שְׁמוּאֵל֙ אֶת־הָעָ֔ם אֶל־יְהוָ֖ה הַמִּצְפָּֽה׃
<b style="color: gray;">מצודת דוד</b> ויצעק . אסף את העם : אל ה' . במקום שנאספים רוב צבור , שם השכינה שורה :
<b style="color: gray;">מצודת ציון</b> ויצעק . ענין אסיפה , על כי באה בזעקת המאסף :
<b style="color: gray;">מלבי"ם פירוש המילות</b> ויצעק אסף אותם המצפה אל ה', וכבר נתן מהרי''א ג' טעמים מה שהיתה בחירת המלך על ידי ה' ולא על ידי מינוי העם לבד, {{{א}}} שלא יפלו ביניהם קטטות ומריבות כי כ''א יתנשא למלוך, {{{ב}}} אחר שהמלך צריך שיהיה לבו נקי מגאוה וחמדה וכל תכונה רעה לא יבחון לבבו רק הבוחן תעלומות לב, {{{ג}}} שאם יהיה נבחר מן העם יהיה נכנע להם וישא פנים לאשר בחרו אותו לא כן בהיותו בחיר ה' :
<h3>{יח}</h3>
וַיֹּ֣אמֶר ׀ אֶל־בְּנֵ֣י יִשְׂרָאֵ֗ל כֹּֽה־אָמַ֤ר יְהוָה֙ אֱלֹהֵ֣י יִשְׂרָאֵ֔ל אָנֹכִ֛י הֶעֱלֵ֥יתִי אֶת־יִשְׂרָאֵ֖ל מִמִּצְרָ֑יִם וָאַצִּ֤יל אֶתְכֶם֙ מִיַּ֣ד מִצְרַ֔יִם וּמִיַּד֙ כָּל־הַמַּמְלָכ֔וֹת הַלֹּחֲצִ֖ים אֶתְכֶֽם׃
<b style="color: gray;">מצודת ציון</b> הלוחצים . הדוחקים :
<b style="color: gray;">מלבי"ם פירוש המילות</b> ויאמר פי' מהרי''א שא''ל מאמר זה דרך התראה, דעו כי לא מרצוני אני בוחר לכם מלך ולא מצרככם אליו רק מאשר בקשתם כן, מאשר מאסתם במלכות שמים : אנכי רצה לומר אין לכם אמתלא כי תבקשו לכם מושיע אחר מבלעדי ה' מבלי יכולת ה' להושיע אתכם כי הלא אנכי העליתי את ישראל ממצרים. ולא מאשר תחשבו שאחר יציאת מצרים נשתנה רצוני ולא אוסיף להושיע אתכם כי כמו שהצלתי אתכם מיד מצרים כן מכל הממלכות הלוחצים אתכם. אם כן לא ה' הוא סר מהושיע ומלמלוך עליכם, רק :
<h3>{יט}</h3>
וְאַתֶּ֨ם הַיּ֜וֹם מְאַסְתֶּ֣ם אֶת־אֱלֹהֵיכֶ֗ם אֲשֶׁר־ה֣וּא מוֹשִׁ֣יעַ לָכֶם֮ מִכָּל־רָעוֹתֵיכֶ֣ם וְצָרֹֽתֵיכֶם֒ וַתֹּ֣אמְרוּ ל֔וֹ כִּי־מֶ֖לֶךְ תָּשִׂ֣ים עָלֵ֑ינוּ וְעַתָּ֗ה הִֽתְיַצְּבוּ֙ לִפְנֵ֣י יְהוָ֔ה לְשִׁבְטֵיכֶ֖ם וּלְאַלְפֵיכֶֽם׃
<b style="color: gray;">מצודת דוד</b> לשבטיכם . כל שבט לבד , להטיל הגורל מי ימלוך : ולאלפיכם . הם המשפחות החלוקות לאלפים :
<b style="color: gray;">מלבי"ם פירוש המילות</b> ואתם היום אתם הממאסים במלכות שמים אשר עדיין הוא מושיע לכם כאז כן עתה, מכל רעותיכם הם רעות הבאות בסבת הטבע והמערכה וצרתיכם הבאות על ידי צר ואויב. (מה שהמלך לא יושיע נגד רעות טבעיים) ועתה התיצבו רצה לומר לא מרצוני רק מפני רצונכם :
<h3>{כ}</h3>
וַיַּקְרֵ֣ב שְׁמוּאֵ֔ל אֵ֖ת כָּל־שִׁבְטֵ֣י יִשְׂרָאֵ֑ל וַיִּלָּכֵ֖ד שֵׁ֥בֶט בִּנְיָמִֽן׃
<b style="color: gray;">מצודת דוד</b> ויקרב . רצה לומר : הקריב שמות כל השבטים לפני האורים ותומים , להטיל הגורל : וילכד . רצה לומר : עלה הגורל לבני בנימן , ונלכד פתקו ביד המעלה מן הקלפי :
<b style="color: gray;">רלב"ג</b> ויקרב שמואל . והנה על פי הגורל נפלה המלוכה לגורל שאול :
<h3>{כא}</h3>
וַיַּקְרֵ֞ב אֶת־שֵׁ֤בֶט בִּנְיָמִן֙ (למשפחתו) [לְמִשְׁפְּחֹתָ֔יו] וַתִּלָּכֵ֖ד מִשְׁפַּ֣חַת הַמַּטְרִ֑י וַיִּלָּכֵד֙ שָׁא֣וּל בֶּן־קִ֔ישׁ וַיְבַקְשֻׁ֖הוּ וְלֹ֥א נִמְצָֽא׃
<b style="color: gray;">רש"י</b> וילכד שאול . אף על פי שלא היה שם , נפל הגורל עליו , שהיו כתובין שמם באיגרות ונתונין בקופסא , והנביא מכניס ידו ונוטל איגרת אחת :
<b style="color: gray;">מצודת דוד</b> וילכד שאול . אחר שהטילו הגורל על הגברים , נלכד פתקו של שאול ביד המעלה :
<h3>{כב}</h3>
וַיִּשְׁאֲלוּ־עוֹד֙ בַּֽיהוָ֔ה הֲבָ֥א ע֖וֹד הֲלֹ֣ם אִ֑ישׁ וַיֹּ֣אמֶר יְהוָ֔ה הִנֵּה־ה֥וּא נֶחְבָּ֖א אֶל־הַכֵּלִֽים׃
<b style="color: gray;">רש"י</b> נחבא אל הכלים . בבית שנתנו שם הבאין כליהן , שהיה בורח מן הגדולה . ומדרש אגדה רבי תנחומא : ואל הכלים , באורים ותומים , אמר : שמא איני ראוי לגדולה עד שישאלו באורים ותומים , ושאלו ועלה בידו :
<b style="color: gray;">מצודת דוד</b> וישאלו עוד בה' . אחר שבקשוהו , הוסיפו לשאול עוד באורים ותומים , האם בא לפה עוד איש מלבד הנמצאים שם והידועים : נחבא . הסתיר עצמו בין כלי העם , והיה להם מקום מיוחד להעמיד שם כלי תשמישם , והיה שאול מטמין עצמו שם , כי היה בורח מן השררה :
<b style="color: gray;">מצודת ציון</b> הלום . פה : נחבא . מלשון מחבואה ומסתור : אל הכלים . כמו בכלים , וכן ( שמות כה כא ) : ואל הארון תתן , ומשפטו : ובארון . ( כד ) הראיתם . בה''א השאלה :
<h3>{כג}</h3>
וַיָּרֻ֙צוּ֙ וַיִּקָּחֻ֣הוּ מִשָּׁ֔ם וַיִּתְיַצֵּ֖ב בְּת֣וֹךְ הָעָ֑ם וַיִּגְבַּהּ֙ מִכָּל־הָעָ֔ם מִשִּׁכְמ֖וֹ וָמָֽעְלָה׃
<b style="color: gray;">רלב"ג</b> והנה היה גבוה מכל העם משכמו ומעלה :
<h3>{כד}</h3>
וַיֹּ֨אמֶר שְׁמוּאֵ֜ל אֶל־כָּל־הָעָ֗ם הַרְּאִיתֶם֙ אֲשֶׁ֣ר בָּֽחַר־בּ֣וֹ יְהוָ֔ה כִּ֛י אֵ֥ין כָּמֹ֖הוּ בְּכָל־הָעָ֑ם וַיָּרִ֧עוּ כָל־הָעָ֛ם וַיֹּאמְר֖וּ יְחִ֥י הַמֶּֽלֶךְ׃
<b style="color: gray;">מצודת דוד</b> הראיתם . אם נותנים אתם לב לראות ולהתבונן בהמלך אשר בחר ה' , כי אין כמוהו וכו' , והגון הוא למלוכה : ויריעו . תרועת מלוכה :
<h3>{כה}</h3>
וַיְדַבֵּ֨ר שְׁמוּאֵ֜ל אֶל־הָעָ֗ם אֵ֚ת מִשְׁפַּ֣ט הַמְּלֻכָ֔ה וַיִּכְתֹּ֣ב בַּסֵּ֔פֶר וַיַּנַּ֖ח לִפְנֵ֣י יְהוָ֑ה וַיְשַׁלַּ֧ח שְׁמוּאֵ֛ל אֶת־כָּל־הָעָ֖ם אִ֥ישׁ לְבֵיתֽוֹ׃
<b style="color: gray;">מצודת דוד</b> את משפט המלוכה . חק המלוכה הראוי על פי התורה והמצוה , שיהא מוראו על העם ולא ימרו פיו : לפני ה' . לפני הארון :
<b style="color: gray;">מצודת ציון</b> משפט . חק הראוי :
<b style="color: gray;">רלב"ג</b> והנה דבר שמואל אל העם את משפט המלוכה ר''ל הכח שיש למלך על עמו והעונש הראוי למי שימרה את פיו וכתב זה בספר והניחו לפני ה' ר''ל אצל ארון ה' כדי שימצא שם תמיד , וידמה שכבר כבדוהו והלכו עמו והביאו לו מנחה רבים מישראל , והרשעים בזו שאול ואמרו מה יושיענו זה ועל צד הבזיון גם לא הביאו לו מנחה והיה שאול בכל זה מחריש ולא רצה להוכיחם על זה :
<b style="color: gray;">מלבי"ם פירוש המילות</b> משפט המלוכה כבר בארתי (למעלה ח' ט') כי יש הבדל בין מש''ש את משפט המלך, שהוא המשפט שיקבע מרצונו בזרוע, ובין משפט המלוכה שהוא המשפט הראוי בכבוד המלך ומוראו כפי חק התורה. ועל זה נכתב בספר :
<h3>{כו}</h3>
וְגַ֨ם־שָׁא֔וּל הָלַ֥ךְ לְבֵית֖וֹ גִּבְעָ֑תָה וַיֵּלְכ֣וּ עִמּ֔וֹ הַחַ֕יִל אֲשֶׁר־נָגַ֥ע אֱלֹהִ֖ים בְּלִבָּֽם׃
<b style="color: gray;">רש"י</b> אשר נגע אלהים . גברין דחלי חטאה דאתיהב דחלא מן קדם ה' בלבהון :
<b style="color: gray;">מצודת דוד</b> אשר נגע אלהים . אשר נגע יראת אלהים בלבם , לכבד את המלך אשר נמשח על פי הדבור :
<h3>{כז}</h3>
וּבְנֵ֧י בְלִיַּ֣עַל אָמְר֗וּ מַה־יֹּשִׁעֵ֙נוּ֙ זֶ֔ה וַיִּבְזֻ֕הוּ וְלֹֽא־הֵבִ֥יאוּ ל֖וֹ מִנְחָ֑ה וַיְהִ֖י כְּמַחֲרִֽישׁ׃
<b style="color: gray;">מצודת דוד</b> מה יושיענו זה . על כי היות משפחתו הצעירה , ומי אם כן יחזיק בידו : ולא הביאו לו מנחה . כאשר הדרך להביא למלך ביום המלכו : ויהי כמחריש . עשה עצמו כחרש לא ישמע או כאלם לא יפתח פיו :
<b style="color: gray;">מצודת ציון</b> ויבזהו . מלשון בזיון : כמחריש . יאמר על חרשות האוזן , ועל השתיקה :
<b style="color: gray;">מלבי"ם פירוש המילות</b> ובני בליעל כבר אמרנו שהמון העם כוונו לרעה שמ''ש לשפטנו ככל הגוים חשבו שיפרוק מעליו עול תורה וימשוך ידו את לוצצים לנהגם בחקות העמים, ואחרי ראו שנבחר על פי ה' וכי התדבק את יראי ה' שזה אות שילך ביראת ה' כל הימים, אמרו מה ישענו זה אחר שלא יפיקו ממנו זדון לבבם, וכתב מהרי''א כי היה מהראוי שחוץ מבחירת ה' יבחרו אותו העם גם כן ויסכימו כולם עליו. ואחרי ראה שמקצתם בזוהו לא תפס עדיין מלוכה וילך לביתו וגם העם הלכו לביתם עד שסבב ה' התשועה לאנשי יביש גלעד שאז חדשו המלוכה ברצון כל העם, וזה שכתוב לכו ונלכה הגלגל ונחדש שם המלוכה, פי' שימליכוהו שנית כרצונם :
<h2>שמואל א פרק-יא</h2>
<h3>{א}</h3>
וַיַּ֗עַל נָחָשׁ֙ הָֽעַמּוֹנִ֔י וַיִּ֖חַן עַל־יָבֵ֣שׁ גִּלְעָ֑ד וַיֹּ֨אמְר֜וּ כָּל־אַנְשֵׁ֤י יָבֵישׁ֙ אֶל־נָחָ֔שׁ כְּרָת־לָ֥נוּ בְרִ֖ית וְנַעַבְדֶֽךָּ׃
<b style="color: gray;">מצודת דוד</b> כרת לנו ברית . לבל המית אותנו :
<b style="color: gray;">מצודת ציון</b> ויחן . מלשון חניה :
<b style="color: gray;">רלב"ג</b> אחר זה עלה נחש העמוני וחנ' אצל יביש גלעד להלחם עם יש' וליראתם ממנו אמרו לו יושבי יביש גלעד שיכרות להם ברית ויעבדוהו ר''ל שיהיו לו למס והוא לאכזריותו לא הסכים לקחת מהם מס אלא שינקר להם כל עין ימין להשים זה הענין חרפה על כל ישראל שלחולשתם הלכו ויצטרכו לכרות ברית עמו וזה האופן אשר בו מהזרות והקושי הרבה :
<b style="color: gray;">מלבי"ם פירוש המילות</b> ויעל נחש העמוני כפי הנראה התקנא נחש על שהמליכו ישראל מלך, ורצה לתגר בו מלחמה, לכן עלה על אנשי יביש גלעד, כי בני בנימין לקחו נשיהם (אחר מעשה של פלגש בגבעה) מבנות יביש גלעד, ומסתמא התישבו שמה מבני בנימין, כי את אנשי יביש הרגו, והבנות ירשו נחלת אבותיהן, ולכן עלה עליהם באשר הם משפחת המלך ומחותניו. כרת לנו ברית הוא ברית אהבה ושלום ובשכר זה נעבדך :
<h3>{ב}</h3>
וַיֹּ֣אמֶר אֲלֵיהֶ֗ם נָחָשׁ֙ הָעַמּוֹנִ֔י בְּזֹאת֙ אֶכְרֹ֣ת לָכֶ֔ם בִּנְק֥וֹר לָכֶ֖ם כָּל־עֵ֣ין יָמִ֑ין וְשַׂמְתִּ֥יהָ חֶרְפָּ֖ה עַל־כָּל־יִשְׂרָאֵֽל׃
<b style="color: gray;">רש"י</b> כל עין ימין . כמשמעו . ומדרש אגדה ( ילקוט שמעוני רמז קיא ) : הביאו לי ספר תורתכם שנתנה מימין , ואשרפה , על שכתוב בו ( דברים כג ד ) : לא יבא עמוני ומואבי וגו' : חרפה . גדוף :
<b style="color: gray;">מצודת דוד</b> בזאת . בזה התנאי והאופן , שאנקר מכל איש עין ימינו : ושמתיה חרפה . הדבר הזה יהי חרפה לכל ישראל , על שלא יוכלו להושיע אתכם מבזיון גדול כזה :
<b style="color: gray;">מצודת ציון</b> בנקור . ענין נקיבה , כמו ( במדבר טז יד ) : העיני האנשים ההם תנקר :
<b style="color: gray;">מלבי"ם פירוש המילות</b> בזאת אכרות לכם הכריתות ברית יהיה תמיד בעד דבר, למשל אם תעשה עמנו רעה כאשר לא נגענוך (בראשית כ''ו) כחסד אשר עשיתי עמך תעשה עמדי (שם כ''א), ומחוקי העמים שאם ילחמו על עיר וישלימו תיכף יכרתו עמהם ברית וזה שכר חלף שלא לחמו, וזה רק באם היה אפשרות שילחמו, לא כן אם הם מנוצחים לא יכרתו עמהם ברית רק יעשו עמהם כרצונם, וזה שא''ל הלא אתם נתונים בידי, אין לכם עצה וגבורה למלחמה, ומה תתנו לי בעד הברית, רק אם תתרצו שאנקור לכם כל עין ימין שבזה יהיה לי תועלת במה שאשים דבר זה חרפה על כל ישראל כי לא יכלו להושיע את אחיהם, ובזה אהיה כמנצח את כולם, בעד תועלת זה אכרות לכם ברית :
<h3>{ג}</h3>
וַיֹּאמְר֨וּ אֵלָ֜יו זִקְנֵ֣י יָבֵ֗ישׁ הֶ֤רֶף לָ֙נוּ֙ שִׁבְעַ֣ת יָמִ֔ים וְנִשְׁלְחָה֙ מַלְאָכִ֔ים בְּכֹ֖ל גְּב֣וּל יִשְׂרָאֵ֑ל וְאִם־אֵ֥ין מוֹשִׁ֛יעַ אֹתָ֖נוּ וְיָצָ֥אנוּ אֵלֶֽיךָ׃
<b style="color: gray;">מצודת דוד</b> הרף לנו . התרפה מאתנו והמתן שבעת ימים , ורצה לומר : אם הכוונה בזה לחרף כל ישראל , הנה ראוי להודיעם , ואם לא יושיעונו אז יחשב לחרפה :
<b style="color: gray;">מצודת ציון</b> הרף . מלשון רפיון :
<b style="color: gray;">רלב"ג</b> ולקחו ממנו זמן שבעת ימים לשלוח זה בכל גבול ישראל לראות אם ימצאו עזר ואם לא ימצאו יצאו אליו ויעשה בהם כרצונו , והנה הסכים בזה נחש כי דעתו היה להלחם עם ישראל ולקחת את ארצם אם יוכל , והנה באו הדברים עד שאול וסבב שנאספו כל ישראל להלחם עם נחש , והכו את עמון מכה רבה והנשארים נסו ונתפזרו אנה ואנה עד שלא נשארו בהם שנים יחד :
<b style="color: gray;">מלבי"ם פירוש המילות</b> ויאמרו וכו' ונשלחה מלאכים כי הלא לא תפיק מגמתך שיהיה זה חרפה לכל ישראל רק אם ידעו מזה ולא יוכלו לעזור, ואם כן נשלח להודיעם :
<h3>{ד}</h3>
וַיָּבֹ֤אוּ הַמַּלְאָכִים֙ גִּבְעַ֣ת שָׁא֔וּל וַיְדַבְּר֥וּ הַדְּבָרִ֖ים בְּאָזְנֵ֣י הָעָ֑ם וַיִּשְׂא֧וּ כָל־הָעָ֛ם אֶת־קוֹלָ֖ם וַיִּבְכּֽוּ׃
<b style="color: gray;">מלבי"ם פירוש המילות</b> גבעת שאול ששלחו ראשונה למקום המלך :
<h3>{ה}</h3>
וְהִנֵּ֣ה שָׁא֗וּל בָּ֣א אַחֲרֵ֤י הַבָּקָר֙ מִן־הַשָּׂדֶ֔ה וַיֹּ֣אמֶר שָׁא֔וּל מַה־לָּעָ֖ם כִּ֣י יִבְכּ֑וּ וַיְסַ֨פְּרוּ־ל֔וֹ אֶת־דִּבְרֵ֖י אַנְשֵׁ֥י יָבֵֽישׁ׃
<b style="color: gray;">רש"י</b> אחרי הבקר . אחר זמן מועד ביאת הבקר מן השדה :
<b style="color: gray;">מצודת דוד</b> אחרי הבקד . על כי ראה שבזוהו , לא נהג גם הוא עדיין בעצמו כבוד מלוכה , והלך אחרי הבקר להנהיגם כדרך ההדיוט :
<b style="color: gray;">מלבי"ם פירוש המילות</b> אחרי הבקר שעורו ושאול בא מן השדה אחרי הבקר שקרה שהבקר של בני העיר הלכו לפניו והוא בא אחריהם, וספר זה כי מסבה זו נתן עיניו בצמד בקר וינתחהו :
<h3>{ו}</h3>
וַתִּצְלַ֤ח רֽוּחַ־אֱלֹהִים֙ עַל־שָׁא֔וּל (בשמעו) [כְּשָׁמְע֖וֹ] אֶת־הַדְּבָרִ֣ים הָאֵ֑לֶּה וַיִּ֥חַר אַפּ֖וֹ מְאֹֽד׃
<b style="color: gray;">מצודת דוד</b> ותצלח . עבר עליו רוח גודל לבב וגבורה מה' כשמעו וכו' , וחרה אפו על נחש העמוני :
<b style="color: gray;">מלבי"ם פירוש המילות</b> ותצלח רוח אלהים ויחר אפו כבר באר החוקר כי החלש כשישמע איזה עול יתעצב עליו והגבור יחר אפו לעשות נקמה ועל ידי שצלחה עליו רוח ה' שהוא רוח גבורה (כנ''ל י' ו') על ידי כן חרה אפו לנקום מאויביו :
<h3>{ז}</h3>
וַיִּקַּח֩ צֶ֨מֶד בָּקָ֜ר וַֽיְנַתְּחֵ֗הוּ וַיְשַׁלַּ֞ח בְּכָל־גְּב֣וּל יִשְׂרָאֵל֮ בְּיַ֣ד הַמַּלְאָכִ֣ים ׀ לֵאמֹר֒ אֲשֶׁר֩ אֵינֶ֨נּוּ יֹצֵ֜א אַחֲרֵ֤י שָׁאוּל֙ וְאַחַ֣ר שְׁמוּאֵ֔ל כֹּ֥ה יֵעָשֶׂ֖ה לִבְקָר֑וֹ וַיִּפֹּ֤ל פַּֽחַד־יְהוָה֙ עַל־הָעָ֔ם וַיֵּצְא֖וּ כְּאִ֥ישׁ אֶחָֽד׃
<b style="color: gray;">רש"י</b> לבקרו . לבהמותיו :
<b style="color: gray;">מצודת דוד</b> ביד המלאכים . אשר באו מיבש גלעד : לאמר . צום לאמר להם : מי שלא יצא למלחמה ינותח בקרו כזה : פחד ה' . לא פחד נתיחת הבקר , כי אם פחדו מה' להמרות פי משיחו : כאיש אחד . רצה לומר : במהירות רב ובהסכמה אחת :
<b style="color: gray;">מצודת ציון</b> צמד . זוג , על שם שדרכם ללכת מצומדים ומחוברים : וינתחהו . חתך כל אחד לנתחים , רוצה לומר לאברים :
<b style="color: gray;">מלבי"ם פירוש המילות</b> (ז-ח) ויקח זה פרי החרון אף כשילוה טוב העצה עמו, בחרונו לקח מן הבקר שהלך לפניו צמד בקר וינתחהו, ויורה להם בזה גם כן למוד השכל שכמו שלא יחול רוח החיים בגוף החי רק בהיות אבריו שלמים ודבוקים איש אל אחיו, לא כן כשיתנתח לגזרים יהיה לנבלה ולא יחיה עוד. כן לא תחול רוח גבורה וחיי העם המדינים רק בהיותם צמודים יחד ואיש את רעהו יעזרו מכל צר הצורר על אחד מאיבריהם, לא כן אם יתפרדו הם כנתחי הבקר, ועל זה אמר כה יעשה לבקרו מדה כנגד מדה, על זה אמר ויצאו כאיש אחד כי השכילו מוסרו ונתחברו כאילו כולם אברי איש אחד אשר ירגיש כל אבר הפרטי בצרת הגויה כולה :
<h3>{ח}</h3>
וַֽיִּפְקְדֵ֖ם בְּבָ֑זֶק וַיִּהְי֤וּ בְנֵֽי־יִשְׂרָאֵל֙ שְׁלֹ֣שׁ מֵא֣וֹת אֶ֔לֶף וְאִ֥ישׁ יְהוּדָ֖ה שְׁלֹשִׁ֥ים אָֽלֶף׃
<b style="color: gray;">רש"י</b> ויפקדם בבזק . רבותינו אמרו ( יומא כב ב ) : בשברי חרסים ( ס''א , אינו ) . לשון אחר : בבזק , באבנים , שנטל מכל אחד אבן ומנאם , כמו ( לקמן טו ד ) : ויפקדם בטלאים , שנטל מכל אחד טלה ומנאם בהם , כמו שהיו מונים אותם בחצאי שקלים , ותרגם ( משלי כו ח ) : כצרור אבן במרגמה , היך בזקא דכיפא בקלעא . ובילמדנו : ויפקדם בטלאים , כד אינון מסכנין , באלין בזקייא , כד אינון עתירים , באלין אימריא . לשון אחר : 'בבזק' , שם מקום הנזכר בספר שופטים ( א ה ) וימצאו את אדוני בזק בבזק :
<b style="color: gray;">מצודת ציון</b> בבזק . שם מקום :
<h3>{ט}</h3>
וַיֹּאמְר֞וּ לַמַּלְאָכִ֣ים הַבָּאִ֗ים כֹּ֤ה תֹֽאמְרוּן֙ לְאִישׁ֙ יָבֵ֣ישׁ גִּלְעָ֔ד מָחָ֛ר תִּהְיֶֽה־לָכֶ֥ם תְּשׁוּעָ֖ה (בחם) [כְּחֹ֣ם] הַשָּׁ֑מֶשׁ וַיָּבֹ֣אוּ הַמַּלְאָכִ֗ים וַיַּגִּ֛ידוּ לְאַנְשֵׁ֥י יָבֵ֖ישׁ וַיִּשְׂמָֽחוּ׃
<b style="color: gray;">מצודת ציון</b> לאיש . לכל איש : כחום השמש . כאשר יתחמם השמש בגבורתו , והוא חצי היום :
<h3>{י}</h3>
וַֽיֹּאמְרוּ֙ אַנְשֵׁ֣י יָבֵ֔ישׁ מָחָ֖ר נֵצֵ֣א אֲלֵיכֶ֑ם וַעֲשִׂיתֶ֣ם לָּ֔נוּ כְּכָל־הַטּ֖וֹב בְּעֵינֵיכֶֽם׃
<b style="color: gray;">מצודת דוד</b> ויאמרו אנשי יביש . אמרו לאנשי נחש העמוני : מחר נצא וכו' ועשו בנו כאשר תרצו , ולהטעותם אמרו , שלא יהיו נשמרים :
<b style="color: gray;">מלבי"ם פירוש המילות</b> מחר נצא כי ביום ששבו המלאכים שלמו הז' ימים, והשיבו שימתינו עד מחר ויצאו אליהם והיה מאמר משותף כי כוונו באמת שיצאו להלחם בם :
<h3>{יא}</h3>
וַיְהִ֣י מִֽמָּחֳרָ֗ת וַיָּ֨שֶׂם שָׁא֣וּל אֶת־הָעָם֮ שְׁלֹשָׁ֣ה רָאשִׁים֒ וַיָּבֹ֤אוּ בְתוֹךְ־הַֽמַּחֲנֶה֙ בְּאַשְׁמֹ֣רֶת הַבֹּ֔קֶר וַיַּכּ֥וּ אֶת־עַמּ֖וֹן עַד־חֹ֣ם הַיּ֑וֹם וַיְהִ֤י הַנִּשְׁאָרִים֙ וַיָּפֻ֔צוּ וְלֹ֥א נִשְׁאֲרוּ־בָ֖ם שְׁנַ֥יִם יָֽחַד׃
<b style="color: gray;">מצודת דוד</b> בתוך המחנה . של נחש העמוני : באשמורת הבקר . הוא המשמר השלישי הסמוך לבוקר : ויפוצו . נתפזרו אלו מאלו :
<b style="color: gray;">מצודת ציון</b> ראשים . חלקים : באשמורת . מלשון משמר : היום . השמש קרויה יום , כמו ( בראשית ג ח ) : לרוח היום : ויפוצו . נתפזרו , כמו ( במדבר י לה ) : ויפוצו אויביך :
<h3>{יב}</h3>
וַיֹּ֤אמֶר הָעָם֙ אֶל־שְׁמוּאֵ֔ל מִ֣י הָאֹמֵ֔ר שָׁא֖וּל יִמְלֹ֣ךְ עָלֵ֑ינוּ תְּנ֥וּ הָאֲנָשִׁ֖ים וּנְמִיתֵֽם׃
<b style="color: gray;">רש"י</b> מי האומר . בלשון בזיון , שאול ימלוך עלינו , תנו אותם ונמיתם : ימלוך עלינו . בתמיה :
<b style="color: gray;">מצודת דוד</b> מי האומר . מי האיש האומר בלעג ובתמיה , שאול ימלוך עלינו וכי הגון הוא למלוכה , את האנשים האלה תנו בידינו ונמיתם , ואמרו זה על כי ראו שה' עמו והתשועה באה על ידו :
<b style="color: gray;">מלבי"ם פירוש המילות</b> מי האמר עתה הודו כולם במלכותו וחשבו אלה שמרדו בו לבני מות כמורד במלכות :
<h3>{יג}</h3>
וַיֹּ֣אמֶר שָׁא֔וּל לֹֽא־יוּמַ֥ת אִ֖ישׁ בַּיּ֣וֹם הַזֶּ֑ה כִּ֥י הַיּ֛וֹם עָשָֽׂה־יְהוָ֥ה תְּשׁוּעָ֖ה בְּיִשְׂרָאֵֽל׃
<b style="color: gray;">מצודת דוד</b> כי היום וכו' . ואין ראוי להמית איש ביום תשועה :
<b style="color: gray;">רלב"ג</b> לא יומת איש ביום הזה . יתכן שאחר היום המיתום או אמר שאול לא יומת איש ביום הזה על צד התחבולה למלט האנשים ההם מיד ישראל להראות להם שדעתו להמיתם אחר היום ההוא :
<b style="color: gray;">מלבי"ם פירוש המילות</b> ויאמר שאול אבל שאול השיב לא יומת איש ביום הזה כי עד עתה לא היה דינם כמורד במלכות אחר שעדן לא הודו כולם במלכותו עד שהושיעם מעמון וזה לא נעשה עד היום, וזה שכתוב כי היום עשה ה' תשועה ועד עתה לא היה לי דין מלך : ויאמר ומטעם זה אמר שמואל שילכו לחדש המלוכה מחדש על ידי קבלת העם אותו ברצונם באופן שתתחיל המלוכה מהיום. וזה שכתוב :
<h3>{יד}</h3>
וַיֹּ֤אמֶר שְׁמוּאֵל֙ אֶל־הָעָ֔ם לְכ֖וּ וְנֵלְכָ֣ה הַגִּלְגָּ֑ל וּנְחַדֵּ֥שׁ שָׁ֖ם הַמְּלוּכָֽה׃
<b style="color: gray;">רש"י</b> ויאמר שמואל וגו' ונחדש שם המלוכה . לפי שבראשונה היו עוררים על הדבר , ועתה נתרצו כולם :
<b style="color: gray;">מצודת דוד</b> ונחדש שם המלוכה . על כי בראשונה לא קבלוהו כולם ברצון :
<b style="color: gray;">רלב"ג</b> ואולי לזאת הסבה סבב שמואל לחדש המלוכה בגלגל כאילו הראה שעד עתה לא היה מלך בשלמות :
<h3>{טו}</h3>
וַיֵּלְכ֨וּ כָל־הָעָ֜ם הַגִּלְגָּ֗ל וַיַּמְלִכוּ֩ שָׁ֨ם אֶת־שָׁא֜וּל לִפְנֵ֤י יְהוָה֙ בַּגִּלְגָּ֔ל וַיִּזְבְּחוּ־שָׁ֛ם זְבָחִ֥ים שְׁלָמִ֖ים לִפְנֵ֣י יְהוָ֑ה וַיִּשְׂמַ֨ח שָׁ֥ם שָׁא֛וּל וְכָל־אַנְשֵׁ֥י יִשְׂרָאֵ֖ל עַד־מְאֹֽד׃
<b style="color: gray;">מצודת דוד</b> וימליכו שם . המליכוהו שנית , בהסכמת כולם וברצון טוב : לפני ה' . כי השכינה שורה במקום שרוב צבור נאספים :
<b style="color: gray;">רלב"ג</b> ואמר לפני ה' בגלגל כי שם בנו מזכח וזבחו בו ובראשונ' היה שם המשכן כמו שנזכר בספר יהושע בתחלתו , ואחר זה השתדל שמואל להביא את ישראל ומלכם אל שיתנהגו בדרכי התורה ולא יסורו ממנה וזכר להם תחלה שכל ימיו הנהיגם בדרכי התורה מאין נשא פנים לאדם ולא לקחם שום דבר לא על צד העושק ולא באופן אחר והעיד להם זה בפני ה' ובפני שאול כאילו יהיה השם יתעלה לעד ביניהם על זה ושאול משיחו עד שהם הודו שהאמת כן הוא כמו שאמר שמואל :
<b style="color: gray;">מלבי"ם פירוש המילות</b> וילכו וכו' וימליכו וכו' :
<h2>שמואל א פרק-יב</h2>
<h3>{א}</h3>
וַיֹּ֤אמֶר שְׁמוּאֵל֙ אֶל־כָּל־יִשְׂרָאֵ֔ל הִנֵּה֙ שָׁמַ֣עְתִּי בְקֹֽלְכֶ֔ם לְכֹ֥ל אֲשֶׁר־אֲמַרְתֶּ֖ם לִ֑י וָאַמְלִ֥יךְ עֲלֵיכֶ֖ם מֶֽלֶךְ׃
<b style="color: gray;">מצודת דוד</b> הנה שמעתי וכו' . רצה לומר : עד לא המלכתי מלך , לא יכולתי להוכיח אתכם , כי פן תחשבו שתכלית דברי המה למנוע המלכת מלך , ולזה שמעתי בתחלה לקולכם והמלכתי מלך :
<b style="color: gray;">מלבי"ם פירוש המילות</b> (א-ב) השאלות: מה רצה בויכוח הזה הגדול?, מ''ש לכל אשר אמרתם לי הוא שפת יתר?, וכן מ''ש בני הנם אתכם אין לו ענין? : ויאמר שמואל אחר שהשלים המלכת המלך בא להתוכח עמהם, וכבר בארנו למעלה (ח') כי בשאלה זו ששאלו להם מלך חטאו בשתים, {{{א}}} נגד כבוד שמואל במה שהעבירו אותו מהיות שופט עליהם, {{{ב}}} בכבוד ה' במה שרצו להחליף מלכות שמים במלכות בשר ודם, ונגד שני הדברים האלה התוכח עמהם. תחלה התוכח במה שחטאו נגדו. אמר, הנה שמעתי בקולכם לכל אשר אמרתם לי רצה לומר הגם שלא הייתי מחויב לשמוע אליכם בענין מה שרציתם שהמלך יהיה גם השופט אתכם, כי מן הדין אי אפשר להעביר השופט משררותו כל עוד לא מצאו בו עול ולא היה לי לשמוע רק שיהיה המלך ממונה על המלחמה לא על המשפט, בכ''ז שמעתי לכל אשר אמרתם לי שהוא מ''ש ושפטנו מלכנו :
<h3>{ב}</h3>
וְעַתָּ֞ה הִנֵּ֥ה הַמֶּ֣לֶךְ ׀ מִתְהַלֵּ֣ךְ לִפְנֵיכֶ֗ם וַאֲנִי֙ זָקַ֣נְתִּי וָשַׂ֔בְתִּי וּבָנַ֖י הִנָּ֣ם אִתְּכֶ֑ם וַאֲנִי֙ הִתְהַלַּ֣כְתִּי לִפְנֵיכֶ֔ם מִנְּעֻרַ֖י עַד־הַיּ֥וֹם הַזֶּֽה׃
<b style="color: gray;">רש"י</b> ואני זקנתי ושבתי . אמרו רבותינו : זקנה קפצה עליו , כדאיתא במסכת תענית ( ה ב ) :
<b style="color: gray;">מצודת דוד</b> ועתה . אבל עתה הואיל והמלך מתהלך לפניכם והוחזק במלוכה , ואם כן מי הוא אשר יערב לבו להעבירו ממלכותו וגם אני זקנתי וכחי תש להחזיק עוד בממשלה , ובגי הלא המה אתכם נכונים לעבודת המלך וחפצים בו כמותכם , ואם כן שוב אין מקום לומר שרוח אחרת אתי , ולזה אדבר עתה דברי : ואני התהלכתי . רצה לומר : ועוד הלא הייתי מתהלך לפניכם מעיר לעיר לשפוט אתכם , ולא יום ולא יומים , כי אם מנעורי עד היום הזה , ואם כן כולכם מכירים ויודעים אותי , אשר לא כן אנכי הולך בתחבולות וערמומית :
<b style="color: gray;">מצודת ציון</b> ושבתי . השיבה הוא יותר מהזקנה : הנם . הנה הם :
<b style="color: gray;">מלבי"ם פירוש המילות</b> ועתה הנה המלך מתהלך לפניכם ואני זקנתי ושבתי, רצה לומר ואני לא השגתי שום טובה חלף עבודתי אשר עבדתיכם, אני זקנתי מרוב עבודה ועול הצבור שעל ידי זה קפצה עלי זקנה שלא בזמנה (כי היה אז בן חמשים שנה) ובני גם הם לא ירשו גדולתי כי הנם אתכם כאחד העם מוסרים מגדולתם. הגם שאני התהלכתי לפניכם מנערי עד היום הזה ולא היה ראוי להעבירני לא מצד שנתרשלתי בעבודת הצבור כי התהלכתי מנעורי עד היום הזה עוסק בעבודתכם, ולא מאשר מצאתם בי איזה עול מהטיית משפט ולקיחת שוחד, על זה, (ג) הנני ענו בי כי עתה לא תחניפו לי מלהגיד פשעי באשר הוא נגד ה', וגם לא תיראו מפני מלהגיד, באשר הוא נגד משיחו אשר יעשה משפט. את שור סדר בהדרגה מן החמור אל הקל, את שור מי לקחתי בחזקה ואף גם את חמור מי לקחתי הגם שהשופטים רגילים לקחת חמור לרכיבה בעת לכתם מעיר לעיר לשפוט את העם, ומוסיף את מי עשקתי, שהעשק הוא קל יותר שכובש שכר שכיר וכדומה שאינו גוזל בידים רק מונע את המגיע לו, ומוסיף את מי רצותי למי בקשתי שיתן לי איזה מתנה ברצונו, או שרשו רצץ והגם שהרצוץ גרוע מעושק בא מאוחר לענין הרבותא של התשלומין שגם רצוץ בגוף ישלם בממון וישיב נזק וצער וכו' וכ''ש שישיב ממון הנעשק, ומוסיף ומיד מי לקחתי כפר שאם נתחייב איש מיתה או מלקות ואקח מאתו כופר ממון תחת עונש הגוף שעל ידי כן אעלים עיני בו מלהענישו כפי משפטו, הגם שכופר זה יתן המתחייב בטוב לבו, ואינו עושק לעומת הנותן רק הטיית המשפט בעצמו בדבר הנוגע לה', בכ''ז אשיב לכם :
<h3>{ג}</h3>
הִנְנִ֣י עֲנ֣וּ בִי֩ נֶ֨גֶד יְהוָ֜ה וְנֶ֣גֶד מְשִׁיח֗וֹ אֶת־שׁוֹר֩ ׀ מִ֨י לָקַ֜חְתִּי וַחֲמ֧וֹר מִ֣י לָקַ֗חְתִּי וְאֶת־מִ֤י עָשַׁ֙קְתִּי֙ אֶת־מִ֣י רַצּ֔וֹתִי וּמִיַּד־מִי֙ לָקַ֣חְתִּי כֹ֔פֶר וְאַעְלִ֥ים עֵינַ֖י בּ֑וֹ וְאָשִׁ֖יב לָכֶֽם׃
<b style="color: gray;">רש"י</b> את שור מי לקחתי . לעבודתי : וחמור מי לקחתי . כשהייתי הולך מעיר לעיר לשפוט אותם על עסקי צרכיהם , הייתי הולך על החמור שלי , והיה לי ליטול משלהם : את מי רצותי . כל לשון מרוצה הסמוך לעושק , לשון עשוק ורצוץ הוא , חומס דלים ורוצץ : ואעלים עיני בו . כדי להעלים עיני מן המשפט בשביל הממון : ואשיב לכם . כל מה שתאמרו :
<b style="color: gray;">מצודת דוד</b> הנני . רצה לומר : בעוד שאני פה , ענו בי נגד ה' ונגד המלך הנמשח מה' : לקחתי כופר . פדיון על פשעו : ואעלים עיני בו . ובעבור הכופר העלמתי עיני מבלי לענשו עונש הראוי : ואשיב לכם . רצה לומר : וכאשר תענו בי דבר מה בעודי פה , הנה אשיב לכם על דבריכם :
<b style="color: gray;">מצודת ציון</b> ענו . העידו , כמו ( שמות כ יג ) : לא תענה : שור מי . שור של מי : עשקתי . מלשון עושק וגזל : רצותי . ענין שבירת הגוף , וכן ( דברים כח לג ) : עשוק ורצוץ : כופר . פדיון :
<h3>{ד}</h3>
וַיֹּ֣אמְר֔וּ לֹ֥א עֲשַׁקְתָּ֖נוּ וְלֹ֣א רַצּוֹתָ֑נוּ וְלֹֽא־לָקַ֥חְתָּ מִיַּד־אִ֖ישׁ מְאֽוּמָה׃
<b style="color: gray;">מצודת דוד</b> מאומה . שום דבר מה :
<b style="color: gray;">מלבי"ם פירוש המילות</b> ויאמרו לא עשקתנו תפסו הדברים האחרונים הקלים, וכ''ש שלא גזל, והוסיפו ולא לקחת מיד איש מאומה אף בדרך מתנה כי לא נהנה משום אדם, כדברי חכמינו זכרונם לברכה :
<h3>{ה}</h3>
וַיֹּ֨אמֶר אֲלֵיהֶ֜ם עֵ֧ד יְהוָ֣ה בָּכֶ֗ם וְעֵ֤ד מְשִׁיחוֹ֙ הַיּ֣וֹם הַזֶּ֔ה כִּ֣י לֹ֧א מְצָאתֶ֛ם בְּיָדִ֖י מְא֑וּמָה וַיֹּ֖אמֶר עֵֽד׃
<b style="color: gray;">רש"י</b> ויאמר עד . בת קול יוצאת ואומרת : 'עד' , וזה אחד משלשה מקומות שהופיעה רוח הקודש בבית דין של מטה , כדאיתא במסכת מכות ( כג ב ) :
<b style="color: gray;">מצודת דוד</b> עד ה' . ה' יהיה לעד , וגם משיחו יהיה לעד , אשר לא מצאתם בידי שום דבר שאינו הגון : ויאמר עד . רצה לומר : כל אחד אמר : בן הדבר , ה' יהיה עד , וכן משיחו יהיה עד . או שאול לבד אמר : אני אהיה עד :
<b style="color: gray;">מלבי"ם פירוש המילות</b> ויאמר באשר יצויר שהגם שלא לקח דבר מיד איש, בכ''ז קבל שכר מקופת הצבור, באשר קופת הצבור ממסים וצדקות היו ביד השופט והיה לו רשות גם כפי הדין לקחת שכרו ופרנסתו משם, וזאת לא יוכלו המה להעיד רק ה' לבדו היודע נסתרות, ועל זה אמר עד ה' בכם כי לא מצאתם בידי מאומה אף אם תבקשו כל גנזי ביתי לא תמצאו דבר, כי לא לקחתי שכר מהצבור גם כן. ויאמר עד, מוסב על ה' הנזכר תחלה ה' אמר, עד, וכ''פ חכמינו זכרונם לברכה יצתה בת קול ואמרה עד :
<h3>{ו}</h3>
וַיֹּ֥אמֶר שְׁמוּאֵ֖ל אֶל־הָעָ֑ם יְהוָ֗ה אֲשֶׁ֤ר עָשָׂה֙ אֶת־מֹשֶׁ֣ה וְאֶֽת־אַהֲרֹ֔ן וַאֲשֶׁ֧ר הֶעֱלָ֛ה אֶת־אֲבֹתֵיכֶ֖ם מֵאֶ֥רֶץ מִצְרָֽיִם׃
<b style="color: gray;">רש"י</b> אשר עשה את משה ואת אהרן . להיות נכונים לשליחותו , להוציא אבותיכם ממצרים :
<b style="color: gray;">מצודת דוד</b> ויאמר שמואל . אחר שאמרו שלא מצאו בידו מאומה , חזר לדבר דבריו להוכיחם : ה' אשר עשה . רצה לומר הלא כולכם ידעתם מעשה ה' אשר עשה עם משה ועם אהרן , רצה לומר : הנפלאות שעשה על ידם ועמהם : ואשר העלה . וכו' על ידי הנפלאות ההם העלה ממצרים :
<b style="color: gray;">מצודת ציון</b> את משה . עם משה , רוצה לומר על ידו :
<b style="color: gray;">רלב"ג</b> והנה אמר שמואל ה' שעשה את משה ואת אהרן לעוצם השגחתו על ישראל ואשר העלה את אבותיכ' מארץ מצרים רצה בזה כי ה' שעשה כל זה יהיה לעד ביניהם , או אמר זה על צד ההודעה והרצון בו ה' הוא אשר עשה כל זה להשגחתו על זה וזה נגלה מצד האותות והמופתים שנתחדשו אז וזה יותר נכון ויותר נקשר למה שאחריו , ואחר זה הרחיב הביאור בחסדים שעשה הש''י לישראל וקצר מזה לפרסומו כי לא זכר יהושע שהנחיל להם את הארץ ולא זכר גם כן מהשופטים שהקים הש''י להם כי אם ד' ולא זכר השופט שהצילם מיד סיסרא עם שכבר זכר מה שמכרם הש''י לסיסרא וידמה שלא זכר אלו הארבעה כי אם לבאר להם שמרוב חסדי השם יתברך היה שהושיע את ישראל מאויביהם פעם על יד הבלתי שלמים מאד אף על פי שלא היו ראויים לזה מצד עצמם כמו הענין בירובעל ויפתח כי ירובעל היה עובד ע''א כשקרא השם אליו להושיע את ישראל ויפתח גם כן לא ראינו לו מעלה כי אם בגבורה ופעם הושיעם על יד השלמים מאד כמו הענין בבדן ושמואל וזה כי בדן שהוא שמשון מצאנו לו מהשלמות שכבר עשה הש''י מופת על ידו וכאשר קרא אל ה' ענהו וזה הורה על שלמותו והיותו באופן מה במדרגת הנביאים כי המופתים לא יעשה הש''י רק על יד הראוי כמו שבארנו בששי מספר מלחמות ה' ואולם שלמות שמואל הוא מבואר מאד וזה היה מעוצם ההשגחה האלהית בישראל כי כשהיה אפשר שיהיה ביניהם איש שלם ראוי שיעשה נס על ידו הקימוהו עליהם לשופט והושיעם על ידו וכשלא היה ביניהם איש בזה התאר הושיעם ג''כ על יד בלתי שלם ואם אינו ראוי לכך מצד יתרון השגחתו על ישראל וכאילו אמר זה להורות להם כי לא יצטרכו למלך להלחם מלחמותיהם כי ה' אלהי ישראל הוא מלכם ויושיעם כאשר ישובו אליו כמו שעשה בימי השופטים ששלח להם שופטים להושיעם ואם יסורו מדרכי התורה לא יועיל להם המלך אבל תהיה יד ה' בהם כמו שהיתה באבותיהם שלא היה להם מלך :
<b style="color: gray;">מלבי"ם פירוש המילות</b> ויאמר שמואל הודיע להם כי הקול הזה שאמר עד הוא קול ה'. וזה שכתוב ה' אשר עשה את משה ואת אהרן שהכינם להיות שופטי ישראל ואשר על ידי השופטים הנאמנים האלה העלה את אבותיכם מארץ מצרים, הוא אשר הופיע עתה וקרא עד, וענתה בי צדקתי כצדקת השופטים משה ואהרן :
<h3>{ז}</h3>
וְעַתָּ֗ה הִֽתְיַצְּב֛וּ וְאִשָּׁפְטָ֥ה אִתְּכֶ֖ם לִפְנֵ֣י יְהוָ֑ה אֵ֚ת כָּל־צִדְק֣וֹת יְהוָ֔ה אֲשֶׁר־עָשָׂ֥ה אִתְּכֶ֖ם וְאֶת־אֲבוֹתֵיכֶֽם׃
<b style="color: gray;">רש"י</b> ואשפטה אתכם . אתוכח עמכם :
<b style="color: gray;">מצודת דוד</b> ועתה . רצה לומר : הואיל וידעתם , עמדו ואתוכח עמכם על כל צדקות ה' וכו' , רצה לומר : נצחון הויכוח יהיה עם הצדקות :
<b style="color: gray;">מצודת ציון</b> ואשפטה . אתוכח , כמו ( יחזקאל כ ד ) : התשפוט אותם :
<b style="color: gray;">מלבי"ם פירוש המילות</b> (ז-יא) השאלות: מ''ש ואשפטה אתכם מה היא התוכחה הזאת מביאת יעקב וממה שנמכרו ביד סיסרא, ולמה זכר את בדן שהוא שמשון קודם יפתח והוא היה מאוחר ממנו? : ועתה אחר שהתוכח עמהם על מה שחטאו נגדו התחיל להתוכח ע''מ שחטאו נגד ה', וזה שכתוב ועתה התיצבו ואשפטה אתכם לפני ה' לאמר מה מצאתם בו עול כי מאסתם במלכותו, זכרו את כל צדקות ה' אשר עשה אתכם ואת אבותיכם :
<h3>{ח}</h3>
כַּֽאֲשֶׁר־בָּ֥א יַעֲקֹ֖ב מִצְרָ֑יִם וַיִּזְעֲק֤וּ אֲבֽוֹתֵיכֶם֙ אֶל־יְהוָ֔ה וַיִּשְׁלַ֨ח יְהוָ֜ה אֶת־מֹשֶׁ֣ה וְאֶֽת־אַהֲרֹ֗ן וַיּוֹצִ֤יאוּ אֶת־אֲבֹֽתֵיכֶם֙ מִמִּצְרַ֔יִם וַיֹּשִׁב֖וּם בַּמָּק֥וֹם הַזֶּֽה׃
<b style="color: gray;">מצודת דוד</b> כאשר בא . רצה לומר : וזה הויכוח שעם הצדקות , שהנה כאשר בא יעקב למצרים , היה סוף הדבר שזעקו אבותיכם אל ה' מקושי השעבוד , ושלח את משה וכו' , ולא היה להם אז מלך ללחום מלחמתם :
<b style="color: gray;">מצודת ציון</b> ויושיבום . מלשון ישיבה :
<b style="color: gray;">מלבי"ם פירוש המילות</b> כאשר מפרש תחלה את אבותיכם. כאשר בא יעקב מצרים. לא הושיעכם על ידי מלך רק כאשר התפללו לפניו הושיעם על ידי נביאיו (ותפס כאשר בא יעקב מצרים, כי נבדלה צרת מצרים מצרות שאחר כך, שגלות מצרים לא היה מסבת חטא קדום רק כדי להיטיבם באחריתם ולהביאם אל המקום הזה ועל ידי כן נתגלגל הדבר שבא יעקב מצרים) :
<h3>{ט}</h3>
וַֽיִּשְׁכְּח֖וּ אֶת־יְהוָ֣ה אֱלֹהֵיהֶ֑ם וַיִּמְכֹּ֣ר אֹתָ֡ם בְּיַ֣ד סִֽיסְרָא֩ שַׂר־צְבָ֨א חָצ֜וֹר וּבְיַד־פְּלִשְׁתִּ֗ים וּבְיַד֙ מֶ֣לֶךְ מוֹאָ֔ב וַיִּֽלָּחֲמ֖וּ בָּֽם׃
<b style="color: gray;">מצודת דוד</b> וישכחו . ובבואם לארץ שכחו את ה' , ומסרם ביד הגוים : וילחמו בם . רצה לומר : כי מתחלה לחמו בישראל , ולאחר זמן מסרם ה' בידם :
<b style="color: gray;">מצודת ציון</b> וימכור . מסרם , וכאלו מכרם :
<b style="color: gray;">מלבי"ם פירוש המילות</b> וישכחו וכן אחר כך ראיתם כי לא סרה השגחת ה' מאתכם, וזאת ראיתם משני צדדים, {{{א}}} שבעת מריכם תיכף יסר אתכם כאשר ייסר איש את בנו בהשגחת עליו, {{{ב}}} שבעת שבתם עדיו תיכף הושיעכם. ועל הצד הא' אומר וישכחו את ה' אז תיכף הענישם וימכר אתם וכו' וילחמו בם רצה לומר פעמים מכר אותם בהחלט ביד אויביהם עד ששלטו האויבים עליהם, וזה היה ביד סיסרא וביד פלשתים בימי שמשון שהיו ישראל תחת ידם, ופעמים רק לחמו בם ועדן לא שלטו עליהם וזה היו פלשתים בימי שמואל שעלו על ישראל למלחמה ומלך מואב בימי יפתח שאז עברו בני עמון (שהיו מתאחדים עם מואב) את הירדן להלחם בם. ועל זה אמר מלך מואב, שטענתו היה מצד שלקחו מדינת מואב ומצד שהוא על ארץ מואב (שופטים י''א) :
<h3>{י}</h3>
וַיִּזְעֲק֤וּ אֶל־יְהוָה֙ (ויאמר) [וַיֹּאמְר֣וּ] חָטָ֔אנוּ כִּ֤י עָזַ֙בְנוּ֙ אֶת־יְהוָ֔ה וַנַּעֲבֹ֥ד אֶת־הַבְּעָלִ֖ים וְאֶת־הָעַשְׁתָּר֑וֹת וְעַתָּ֗ה הַצִּילֵ֛נוּ מִיַּ֥ד אֹיְבֵ֖ינוּ וְנַעַבְדֶֽךָּ׃
<b style="color: gray;">מצודת דוד</b> ויזעקו . התפללו לה' , אבל לא שאלו להם מלך ללחום מלחמתם :
<b style="color: gray;">מלבי"ם פירוש המילות</b> ויזעקו ועל הצד הב' אומר שבעת זעקו נמלטו :
<h3>{יא}</h3>
וַיִּשְׁלַ֤ח יְהוָה֙ אֶת־יְרֻבַּ֣עַל וְאֶת־בְּדָ֔ן וְאֶת־יִפְתָּ֖ח וְאֶת־שְׁמוּאֵ֑ל וַיַּצֵּ֨ל אֶתְכֶ֜ם מִיַּ֤ד אֹֽיְבֵיכֶם֙ מִסָּבִ֔יב וַתֵּשְׁב֖וּ בֶּֽטַח׃
<b style="color: gray;">רש"י</b> ירובעל . זה גדעון : בדן . זה שמשון , שמשבט דן בא : ואת יפתח . הרי שלשה קלי עולם , עם שלשה חמורי עולם , משה ואהרן ושמואל , לומר לך , הקל בדורו , כחמור בדורו , כל בית דין המתמנה על הדור , צריך לילך אחריו כאלו הוא אביר שבאבירים :
<b style="color: gray;">מצודת דוד</b> וישלח ה' את ירובעל וכו' . עם כי לא היו מולכים בישראל , הציל ה' אתכם על ידיהם , מיד אויביכם היושבים מסביב :
<b style="color: gray;">מצודת ציון</b> ירובעל . זה גדעון : בדן . בן דן , זה שמשון מבני דן :
<b style="color: gray;">מלבי"ם פירוש המילות</b> וישלח רצה לומר בעת שמסר אותם ביד אויביהם שלח את ירובעל ואת בדן הוא שמשון, שבימים האלה משלו האויבים עליהם. ובעת אשר רק לחמו בם שלח את יפתח ואת שמואל, שהם עזרום במלחמתם כמבואר, ונגד הא' אומר ויצל אתכם מיד איביכם, רצה לומר על ידי ירובעל ובדן הציל אתכם מיד אויביכם כי אז הייתם בידם. ונגד הב' אמר ותשבו בטח רצה לומר על ידי יפתח ושמואל היה לכם מנוחה ממלחמת האויבים וישבתם בטח באין מחריד :
<h3>{יב}</h3>
וַתִּרְא֗וּ כִּֽי־נָחָ֞שׁ מֶ֣לֶךְ בְּנֵֽי־עַמּוֹן֮ בָּ֣א עֲלֵיכֶם֒ וַתֹּ֣אמְרוּ לִ֔י לֹ֕א כִּי־מֶ֖לֶךְ יִמְלֹ֣ךְ עָלֵ֑ינוּ וַיהוָ֥ה אֱלֹהֵיכֶ֖ם מַלְכְּכֶֽם׃
<b style="color: gray;">מצודת דוד</b> ותראו . רצה לומר : אבל אתם כאשר ראיתם שבא עליכם מלחמה , אמרתם לי לא נהיה כאבותינו אשר היה השופט יוצא לפניהם במלחמה , כי אם מלך ימלוך עלינו והוא ילחום מלחמתנו : וה' וכו' . אבל ה' הוא מלככם , והוא הלוחם מלחמותיכם עם השופט אשר יהיה , ואם כן הסכלתם עשו בשאלת המלך כי הלא אמרתם שלא מצאתם בידי מאומה , והלא ראיתם שאין מעצור לה' להושיע ביד השופט , ומבלי מלך :
<b style="color: gray;">מלבי"ם פירוש המילות</b> השאלות: הלא ביאת נחש היה אחר שהומלך שאול? : ותראו, ואחר שראיתם שהשגחת ה' חופף עליכם כל היום, למכור אתכם ביד אויב בעת מריכם ולהושיעכם עת תשובו אליו, עתה שראיתם מלך בני עמון בא עליכם, שכחתם שני הצדדים האלה, {{{א}}} לשום לב שבא עליכם אויב מפני שמאסתם מלכותו ורציתם במלכות בשר ודם, {{{ב}}} לשוב מחטא זה כדי שיושיעכם, ותאמרו לי לא רצה לומר לא נשוב מחפצנו במלך רק כי מלך ימלך עלינו, הגם שבחנתם שה' אלהיכם מלככם, וכמו שהעברתם אותי משופט כן מאסתם את אלהיכם ממלוך עליכם :
<h3>{יג}</h3>
וְעַתָּ֗ה הִנֵּ֥ה הַמֶּ֛לֶךְ אֲשֶׁ֥ר בְּחַרְתֶּ֖ם אֲשֶׁ֣ר שְׁאֶלְתֶּ֑ם וְהִנֵּ֨ה נָתַ֧ן יְהוָ֛ה עֲלֵיכֶ֖ם מֶֽלֶךְ׃
<b style="color: gray;">מצודת דוד</b> ועתה הנה המלך . אבל עתה מה שעבר אין , כי הלא המלך הנה הוא מולך ועומד : אשר בחרתם . רצה לומר : הלא זהו המלך אשר בעבור התשועה שעשה בחרתם בו , אחר אשר שאלתם על המלך והקב''ה הסכים על ידכם והמליכו , חזרתם ובחרתם בו מעצמיכם , ואם כן אחר כל זאת שוב אין להשיב , ומלוך ימלוך :
<b style="color: gray;">מלבי"ם פירוש המילות</b> השאלות: למה כפל אשר בחרתם אשר שאלתם והנה נתן ה'? : ועתה הנה המלך וכו' רצה לומר עתה יש במלך הזה שני אפשריות, בצד א' הוא המלך אשר בחרתם אתם, לא ה', כי לא מדעת ה' נעשה רק מדעתכם. אשר שאלתם מפרש שהגם שלא בחרתם את האיש הזה שאול, בכ''ז הוא מיוחס לבחירתכם מצד שאתם שאלתם מלך ועל ידי זה בחרו ה', ובצד הב' והנה נתן ה' עליכם מלך אחר שבחירת האיש הפרטי שהוא שאול נעשה על ידי ה', וכפ''ז יתיחס המלך בצד א' אל בחירתכם נגד רצון ה' ובצד הב' יתיחס שהוא בחיר ה' :
<h3>{יד}</h3>
אִם־תִּֽירְא֣וּ אֶת־יְהוָ֗ה וַעֲבַדְתֶּ֤ם אֹתוֹ֙ וּשְׁמַעְתֶּ֣ם בְּקֹל֔וֹ וְלֹ֥א תַמְר֖וּ אֶת־פִּ֣י יְהוָ֑ה וִהְיִתֶ֣ם גַּם־אַתֶּ֗ם וְגַם־הַמֶּ֙לֶךְ֙ אֲשֶׁ֣ר מָלַ֣ךְ עֲלֵיכֶ֔ם אַחַ֖ר יְהוָ֥ה אֱלֹהֵיכֶֽם׃
<b style="color: gray;">רש"י</b> והיתם גם אתם . ותתקיימו לאורך ימים גם אתם גם המלך :
<b style="color: gray;">מצודת דוד</b> אם תיראו . רצה לומר : אך אם תיראו את ה' וכו' , אז כולכם תהיו אחר ה' , כי הוא ילך לפניכם למלחמה , ואתם תלכו אחריו :
<b style="color: gray;">מצודת ציון</b> תמרו . מלשון מרי ומרד :
<b style="color: gray;">מלבי"ם פירוש המילות</b> אם תיראו ולכן יש בו שני אפשריות שאם תיראו את ה' ועבדתם אותו, וחוץ מזה תשמרו מצותיו ושמעתם בקולו במצות עשה ולא תמרו את פי ה' במצות לא תעשה, אז יתיחס אל בחירת ה', כי אז והיתם גם אתם וגם המלך כו' אחר ה' אלהיכם רצה לומר אז יהיה ה' מלככם ההולך לפניכם להלחם לכם ולהושיע אתכם, והוא אחריו כשר צבאו ההולך בפקודתו, והוא יהיה אמצעי בין ה' וביניכם :
<h3>{טו}</h3>
וְאִם־לֹ֤א תִשְׁמְעוּ֙ בְּק֣וֹל יְהוָ֔ה וּמְרִיתֶ֖ם אֶת־פִּ֣י יְהוָ֑ה וְהָיְתָ֧ה יַד־יְהוָ֛ה בָּכֶ֖ם וּבַאֲבֹתֵיכֶֽם׃
<b style="color: gray;">רש"י</b> והיתה יד ה' בכם ובאבותיכם . כלומר והיתה בכם אחר שהיתה באבותיכם . ורבותינו אמרו ( יבמות סג ב ) : בכם ובאבותיכם , חטוטי שכבי , והיא מכת בזיון על המתים :
<b style="color: gray;">מצודת דוד</b> יד ה' . מכת יד ה' : ובאבותיכם . ובמלכיכם , כי כל שר ומושל נקרא בלשון אב , וכן ( בראשית מה ח ) וישימני לאב לפרעה :
<b style="color: gray;">מלבי"ם פירוש המילות</b> ואם ובצד הב' אם לא תשמעו בקול ה' במצות עשה ומריתם את פי ה' במצות לא תעשה, אז יתיחס אל בחירתכם, ואל תחשבו כי אז יסיר השגחתו, רק והיתה יד ה' בכם כמו שהיתה באבותיכם שהכה אותם כל עת מרו בו :
<h3>{טז}</h3>
גַּם־עַתָּה֙ הִתְיַצְּב֣וּ וּרְא֔וּ אֶת־הַדָּבָ֥ר הַגָּד֖וֹל הַזֶּ֑ה אֲשֶׁ֣ר יְהוָ֔ה עֹשֶׂ֖ה לְעֵינֵיכֶֽם׃
<b style="color: gray;">רש"י</b> התיצבו וראו וגו' . וכשם שעל ידי תפלתי אני יכול לשנות את העתים , כך אם פגעה בכם מלחמה , היה כח בתפלתי לעמוד על האויב , ולא הייתם צריכים לשאול מלך בחיי , ואף על פי שאני זקן :
<b style="color: gray;">מצודת דוד</b> גם עתה . רצה לומר : ואם תשיבו לומר , אם שאלת המלך רעה היתה בעיני ה' , למה הסכים על ידינו , על זה אשיב לכם , גם עתה אחר שהסכים , התיצבו וראו וכו' , ומזה תשכילו לדעת דרכי ה' , אשר ימלא שאלת השואל אף אם היא רעה בעיני ה' , וגם אם לשואלה לא לטובה יחשב :
<b style="color: gray;">מלבי"ם פירוש המילות</b> גם עתה התיצבו וראו כי השגחתו דבקה בכם לעשות לעיניכם נפלאות לשדד הטבע :
<h3>{יז}</h3>
הֲל֤וֹא קְצִיר־חִטִּים֙ הַיּ֔וֹם אֶקְרָא֙ אֶל־יְהוָ֔ה וְיִתֵּ֥ן קֹל֖וֹת וּמָטָ֑ר וּדְע֣וּ וּרְא֗וּ כִּֽי־רָעַתְכֶ֤ם רַבָּה֙ אֲשֶׁ֤ר עֲשִׂיתֶם֙ בְּעֵינֵ֣י יְהוָ֔ה לִשְׁא֥וֹל לָכֶ֖ם מֶֽלֶךְ׃
<b style="color: gray;">רש"י</b> הלא קציר חטים היום . והגשמים סימן קללה , וקשה בעיני הקב''ה להביא פורענות חנם , אף על פי כן יש בי כח , ואקרא אל ה' ויתן קולות ומטר : ודעו וראו . כי לא הייתם צריכים לשאול מלך לזלזל בי :
<b style="color: gray;">מצודת דוד</b> הלא קציר חטים היום . ואם כן עתה המטר לקללה תחשב , ואף רעה היא בעיני ה' , להביא הקללה בעולם על לא דבר : אקרא וכו' . ועם כל זאת כאשר אקרא אל ה' על המטר , ישמע קולי ויתן קולות רעמים ומטר , כי כן ימלא שאלת המבקש , הטובה היא אם רעה : ודעו . ובזה דעו שרבה רעתכם וכאשר אמרתי , ואף שהסכים המקום עמכם , כי כן מעשה ה' , אבל האמת הוא שעשיתם הרע לעצמכם , וגם רעה בעיני ה' :
<b style="color: gray;">מצודת ציון</b> רבה . גדולה :
<b style="color: gray;">רלב"ג</b> הלא קציר חטים . והנה הראה שמואל לעם אות כי חטאו מאד לה' כששאלו להם מלך ואמר הלא קציר חטים היום אקרא אל ה' ויתן קולות ומטר ואמנם אמר זה כי קציר חטים היה שם סביב חג השבועות והנה העת הוא אז לפי הטבע חם ולא גם התקופה שעברה היתה בטבעה קרה ולחה ולא יתכן על המנהג הטבעי שיהיו שם אז אידים עשניים יתהוו מהם הרעמים והברקים וזהו האות שנתן לפי מה שאחשוב שאם לא היה שם אות זולת נתינת הקולות והמטר כשקרא שמואל אל ה' לא היה צריך לומר הלא קציר חטים היום , ואפשד שנאמר הלא קציר חטים היום היה להורות על צחות האויר כי האנשים היו קוצרים חטים וזה יורה על היות העת ההוא בלתי מעונן ובלתי ראוי למטר , והנה הביאור הראשון יותר נכון לפי מה שאחשוב , והנה הרגישו העם בזה האות והודו כי חטאו מאד כששאלו להם מלך , ואחר זה היישירם שמואל באמצעות זה הפעל אל שיתנהגו בדרכי התורה ולא יסורו מאחרי השם יתעלה כי הסר מאחריו הולך אחרי התהו אשר לא יועילו ולא יצילו :
<b style="color: gray;">מלבי"ם פירוש המילות</b> השאלות: איך ברר להם על ידי נס הזה שהרעו במה ששאלו להם מלך? : הלא קציר חטים היום, בזה תראו {{{א}}} כי עדן השגחתו הנסיית דבקה בכם, ואם כן לא היה לכם לבחור מלך שיושיע אתכם כפי הטבע אחר שאתם נושעים מהשגחה. וזה שכתוב כי רעתכם רבה אשר עשיתם בעיני ה' רצה לומר שעשיתם נגד עיני ה' והשגחתו עליכם, {{{ב}}} אחר שהפלא הזה יתהוה על ידי תפלתי לא היה לכם לבגוד בי כי כן הייתי יכול להרעים שנית בקול גדול על פלשתים כמו אז (למעלה ז') וזה שכתוב אקרא אל ה' ויתן קלות ומטר. ובזה נתן אות נגד שני הדברים אשר עמהם התוכח כנ''ל {{{ג}}} מהאות בעצמו שהוא המטר והקולות שהם טובים בעת זרע ורעים בקיץ תבינו כי כן גם אתם שאלתם דבר שלא בעונתו, שאם היה המלך טוב לכם אחרי מותי ובעת שאתם נתונים תחת הטבע, הוא רע לכם בעודני חי ובעוד ה' צבאות יגן עליכם, ועל זה אמר ודעו וראו וכו' :
<h3>{יח}</h3>
וַיִּקְרָ֤א שְׁמוּאֵל֙ אֶל־יְהוָ֔ה וַיִּתֵּ֧ן יְהוָ֛ה קֹלֹ֥ת וּמָטָ֖ר בַּיּ֣וֹם הַה֑וּא וַיִּירָ֨א כָל־הָעָ֥ם מְאֹ֛ד אֶת־יְהוָ֖ה וְאֶת־שְׁמוּאֵֽל׃
<b style="color: gray;">מצודת דוד</b> ויקרא שמואל . על המטר כאשר אמר : את ה' . בעבור חטא שאלת המלך : ואת שמואל . על שהמליכו מלך בחייו , וכאלו מאסו בו :
<b style="color: gray;">מלבי"ם פירוש המילות</b> ויירא כל העם מאד את ה' ואת שמואל, כי הביטו את אשר הרעו כי חטאו לה' ובגדו בנביאו :
<h3>{יט}</h3>
וַיֹּאמְר֨וּ כָל־הָעָ֜ם אֶל־שְׁמוּאֵ֗ל הִתְפַּלֵּ֧ל בְּעַד־עֲבָדֶ֛יךָ אֶל־יְהוָ֥ה אֱלֹהֶ֖יךָ וְאַל־נָמ֑וּת כִּֽי־יָסַ֤פְנוּ עַל־כָּל־חַטֹּאתֵ֙ינוּ֙ רָעָ֔ה לִשְׁאֹ֥ל לָ֖נוּ מֶֽלֶךְ׃
<b style="color: gray;">מצודת דוד</b> על כל חטאתינו . על החטאים אשר עשינו מאז , הוספנו עוד לעשות הרע בשאלת המלך :
<h3>{כ}</h3>
וַיֹּ֨אמֶר שְׁמוּאֵ֤ל אֶל־הָעָם֙ אַל־תִּירָ֔אוּ אַתֶּ֣ם עֲשִׂיתֶ֔ם אֵ֥ת כָּל־הָרָעָ֖ה הַזֹּ֑את אַ֗ךְ אַל־תָּס֙וּרוּ֙ מֵאַחֲרֵ֣י יְהוָ֔ה וַעֲבַדְתֶּ֥ם אֶת־יְהוָ֖ה בְּכָל־לְבַבְכֶֽם׃
<b style="color: gray;">מצודת דוד</b> אתם עשיתם . רצה לומר : הלא אתם כבר עשיתם ואין להשיב , אך אל תסורו מה' , ויכופר העון :
<b style="color: gray;">מלבי"ם פירוש המילות</b> (כ-כד) השאלות: מ''ש אל תיראו אתם עשיתם את כל הרעה, הלא לכן יפחדו וייראו?, מ''ש אך אל תסורו וכו', ולא תסורו הוא כפל? ומה שסיים אך יראו את ה' כבר נכלל בראש דבריו? : אל תיראו אתם עשיתם את כל הרעה הזאת, רצה לומר אם היה ה' קוצף עליכם בלא סבה היה לכם להתירא באשר נשתנה רצונו אליכם מטוב לרע. אבל אחר שסבת הרעה הזאת תלוי במעשיכם הרעים, ואם כן לא נשתנה רצון ה' להיטיב עמכם אם תטיבו מעשיכם לכן אל תיראו אך אל תסורו מאחרי ה' שאז ישוב לשוש עליכם לטוב, אך אל תסורו וכו', ועבדתם, אומר, {{{א}}} מן הראוי שלא תסורו ועבדתם את ה' מצד עצמו מחמת אהבתו מצד גדולתו ורוממותו, שהיא עבודה מאהבה וזה שכתוב בכל לבבכם, רצה לומר שלא בעבור פנייה חיצונית מגמול ועונש, שאז אף לו ידעתם שיהיה לכם תועלת בעבודת נכר ראוי שלא תסורו מה', {{{ב}}} מוסיף וחוץ מזה, (כא) ולא תסורו אי אפשר שתסורו ממנו כלל כי אין לכם לצפות שתשיגו איזה תועלת בעבודת נכר כי אחרי התוהו אשר לא יועילו שום תועלת ולא יצילו מאיזה רעה, ואל תחשוב שיועילו בדרך סגולה כי תהו המה לגמרי :
<h3>{כא}</h3>
וְלֹ֖א תָּס֑וּרוּ כִּ֣י ׀ אַחֲרֵ֣י הַתֹּ֗הוּ אֲשֶׁ֧ר לֹֽא־יוֹעִ֛ילוּ וְלֹ֥א יַצִּ֖ילוּ כִּי־תֹ֥הוּ הֵֽמָּה׃
<b style="color: gray;">מצודת דוד</b> ולא תסורו וכו' . לא תסורו מה' ללכת אחרי עבודה זרה , כי ההליכה ההיא היא ההליכה אחרי התוהו וכו' שאין בהם ממש :
<b style="color: gray;">מצודת ציון</b> התוהו . הוא דבר שאין בו ממש , כמו ( בראשית א ב ) : והארץ היתה תוהו : יועילו . מלשון תועלת :
<h3>{כב}</h3>
כִּ֠י לֹֽא־יִטֹּ֤שׁ יְהוָה֙ אֶת־עַמּ֔וֹ בַּעֲב֖וּר שְׁמ֣וֹ הַגָּד֑וֹל כִּ֚י הוֹאִ֣יל יְהוָ֔ה לַעֲשׂ֥וֹת אֶתְכֶ֛ם ל֖וֹ לְעָֽם׃
<b style="color: gray;">רש"י</b> בעבור שמו הגדול . אשר יצא שמו עליכם שהוא מושיעכם , ולמען לא יתמעט שם גדלו : הואיל ה' . נשבע , כמו ( לקמן יד כה ) : ויואל שאול את העם :
<b style="color: gray;">מצודת דוד</b> כי לא יטוש ה' . נתן טעם למה לא ייראו ממה שעשו , ואמר : כי לא יטוש ה' את עמו בעבור שמו הגדול שלא יחולל : כי הואיל . רצה לומר : כבר נשמע אשר רצה בכם להיות לו לעם סגולה , ואם יטוש אתכם אף כשתטיבו דרככם מהיום ומהלאה , יאמרו אז מבלי יכולת עזבם :
<b style="color: gray;">מצודת ציון</b> יטוש . יעזוב : הואיל . רצה , כמו ( שמות ב כא ) : ויואל משה :
<b style="color: gray;">רלב"ג</b> והודיע כי הש''י לא יטוש עמו בעבור שמו הגדול ולזה הוא משגיח עליהם בזה האופן והנפלא שזכר :
<b style="color: gray;">מלבי"ם פירוש המילות</b> כי לא מוסב למעלה אל תיראו כי לא יטש, רצה לומר אם תעבדו אותו אין לכם להתירא שישתנה רצונו עליכם, שזה אי אפשר, {{{א}}} מפני שמו הגדול שנודע למשגב על ידכם ועתה יאמרו הגוים מבלתי יכולת, {{{ב}}} אחר כי הואיל ה' והתחיל לעשות אתכם לו לעם ולא יצוייר שישתנה רצונו הבלתי בעל תכלית :
<h3>{כג}</h3>
גַּ֣ם אָנֹכִ֗י חָלִ֤ילָה לִּי֙ מֵחֲטֹ֣א לַֽיהוָ֔ה מֵחֲדֹ֖ל לְהִתְפַּלֵּ֣ל בַּעַדְכֶ֑ם וְהוֹרֵיתִ֣י אֶתְכֶ֔ם בְּדֶ֥רֶךְ הַטּוֹבָ֖ה וְהַיְשָׁרָֽה׃
<b style="color: gray;">רש"י</b> גם אנכי חלילה לי . מאחר שתעשו אתם את שלכם לשוב אל ה' , גם אנכי חלילה לי מחדול מהתפלל בעדכם :
<b style="color: gray;">מצודת דוד</b> גם אנכי . רצה לומר : כמו שהמקום יכפר העון הזה , כן גם אנכי אמחול על עלבוני , כי חלילה לי מחטוא לה' להיות אכזרי מלמחול ולחדול מלהתפלל בעדכם , כי באמת אתפלל כאשר אמרתם , אף אלמד אתכם בדרך הטובה :
<b style="color: gray;">מצודת ציון</b> חלילה . חולין וגנאי : והוריתי . אלמד , כמו ( ישעיהו כח ט ) : יורה דעה :
<b style="color: gray;">רלב"ג</b> ואמר להם שחלילה לו מחטא לה' מחדול להתפלל בעדם שלא ימותו על החטא הזה שחטאו לה' לשאול להם מלך :
<b style="color: gray;">מלבי"ם פירוש המילות</b> גם ומה שתתיראו מפני כי אחדל מהגין עליכם בזכותי, גם אנכי חלילה לי מחטא לה' ומלהגין עליכם בשני ענינים שהייתי מגין עליכם עד עתה, {{{א}}} להתפלל בעדכם, {{{ב}}} להורותכם דרך הטובה :
<h3>{כד}</h3>
אַ֣ךְ ׀ יְר֣אוּ אֶת־יְהוָ֗ה וַעֲבַדְתֶּ֥ם אֹת֛וֹ בֶּאֱמֶ֖ת בְּכָל־לְבַבְכֶ֑ם כִּ֣י רְא֔וּ אֵ֥ת אֲשֶׁר־הִגְדִּ֖ל עִמָּכֶֽם׃
<b style="color: gray;">מצודת דוד</b> אך יראו וכו' . כי אז תועיל תפלתי : אשר הגדיל עמכם . אשר הגדיל חסדו עמכם , למחול העון הזה :
<b style="color: gray;">רלב"ג</b> והנה יורה להם גם כן כל ימיו הדרך הטובה והישר' לא יסור מזה מפני מה שעשו כנגדו לשאל להם מלך כאלו מאסו אותו ממלוך עליהם אך הזהירם שייראו את ה' ויעבדוהו אשר הפליא חסדו להם ואם יסורו ממנו יספו הם ומלכם , ואולם התועלת המגיעות מזה הספור הם אלו , הראשון הוא להודיע שראוי לשלם שידקדק בהנהגת בניו שתהיה באופן הראוי ולא יקל מזה מפני רוב טרדותו בהנהגת העם הלא תראה מה שקרה לשמואל בעבור שלא דקדק בהנהגת בניו שתהיה לפי הראוי וזה שזה היה סבה שסרה הממשלה מזרעו ונמשך מזה ששאלו להם ישראל מלך שהיה סבה בסוף לגלות ישראל מעל אדמתם כמו שזכרנו וכזה בעצמו קרה לעלי מפני שלא דקד' בהנהגת בניו לפי הראוי כי זה היה סבה שמתו בניו וסרה מבי' עלי בסוף הענין הכהונה הגדולה ונתנה לזרע פנחס בן אלעזר , השני הוא להודיע שראוי לשלם כשיראה כשיטו האנשים אל מה שהוא נכון שיזוקו בו שישתדל להסירם מזה לפי מה שאפשר לו ולזה היה קשה לשמואל כשדאה שהיו ישראל שואלים להם מלך לדעתו ההיזק הראוי להגיע להם מזה בסוף הענין והתפלל אל ה' והודיעהו איך יתנהג בזה להסירם מזה הענין ונגלה לו נבואה שבקשתם זאת היתה כנגד השם יתעלה לא כנגד שמואל לבד וצוהו השם יתעלה שיראה לישראל שהוא דוצה לשמוע בקולם בזה אך יודיע להם את משפט המלך אשר ימלוך עליהם והמשא הכבד אשר יעמיס עליהם כדי שיעזבו מעצמם זאת הבחירה , השלישי הוא להודיע שכאשר היה בלתי אפשר לאדם שיעתיק האנשים מהבחירה רעה אשר בחרו ראוי שישתדל לפי מה שיוכל שיסיר ממנה הרע לפי מה שאפשר לו ולזאת הסבה זכר שכבר אמר השם יתעלה לשמואל שישמע בקולם להמליך להם מלך ובחר הש''י מהם היותר שלם שהיה ראוי לזאת המעלה מצד יפיו וטובו עד שכבר נבא עם נביאים כדי שתהיה הנהגתו להישיר העם לעבוד את ה' והזהיר העם על יד שמואל אזהרה אחר אזהרה שיתנהגו בדרכי התורה ולא יסורו מאחרי ה' פן יספו הם ומלכם כי לא יועיל' המלך שלא תהיה יד ה' בהם אם יסורו מאחריו ואם ישמעו בקול השם לא יועיל להם המלך כי הש''י היה מלכם והיה מקים להם שופטים כשהיו שבים אליו להצילם מיד אויביהם ולזה לא היתה בקשתם המלך כי אם לרע וזה ממה שימנע ישראל משיסורו מאחרי ה' פן יספו הם ומלכם , הרביעי הוא להודיע שראוי לאדם שיהיה זריז בשמירת קניניו כראוי ולזה זכר שלא סמך קיש לבקש האתונות אם ילך שם אחד מהנערים אם לא ילך בנו שם כי אולי הנער לא יהיה זריז בבקשתם בו אם ימצאם לעצמו ימכר' ולא יודיע זה לאדוניו והנה הלך שם שאול ונזדרז מאד על בקשת האתונות עם שכבר בקשם בכל המקומות שזכר בזה הספור ובא לנביא לשאול לו באלהים על זה , החמישי הוא להודיע שלימות משער שאול במה שאמר פן יחדל אבי מן האתונות ודאג לנו כי כן היה הענין כפי' מה שסופר בזה הספור והנה יש לזה הכח מבוא בענין הנבואה , הששי הוא להודיע שאין ראוי לאדם שיתחזק על בקשת קניניו האובדים יותר מן הראוי כי זה יביא לפעמים אל שיהיה הנזק יותר הרבה מן השבח ואף אם תמצא האבדה כל שכן אם לא תמצא , השביעי הוא להודיע שראוי לנביא שתתבודד מחשבתו במי שירצה שתגיע לו בעניניו הנבואה ולזה ספר שהיה המנהג לתת דבר מה לנביא בשאלם ממנו דבר הנבואה ולהורות שכן היה המנהג אמר הנה נלך ומה נביא לאיש האלהים ואמר לו נערו הנה נמצא בידי רבע שקל כסף ונתתי לאיש האלהים והוא מבואר שהוא לא היה לוקח אלו המתנות לבקשת התועלות כי לא היה זה ממנהגו כמו שנתבאר במה שאמר את שור מי לקחתי וחמור מי לקחתי כל שכן כמו אלו המתנות הקטנות שלא היו ראויות לתת לקטן האנשים כל שכן למי שהיה מושל על ישראל , השמיני הוא להודיע שראוי לאדם שיהיה שומע לעצה הטובה אף על פי שיהיה היועץ שפל וקטן ממנו ולזה ספר ששמע שאול לנערו במה שיועץ לו שילכו לאיש האלהים והגיד להם את בואם , התשיעי הוא להודיע שראוי למי שירצה לדבר עם איש מה שיחקור תחלה אנה ימצאהו כדי שיתיישר לבא אליו בחריצות כי אולי אם לא יחקור בזה תהיה דרכו לבטלה ולזה ספר שחקר שאול ונערו עם הנערות היוצאות לשאב מים אם היה הנביא שם קודם שרצו להכנס לעיר , העשירי הוא להודיע לאשר יחקרו ממנו דבר מה שלא יקצר מהיישיר בו השואל גם במה שלא שאל שהוא צריך לשאול עליו לפי מה שנר' מהיותו ולזה ספר שכאשר שאל שאול לשמואל אי זה בית הרואה לא הודיעהו זה כי כבר ידע שכונתו היתה לדבר עמו ולזה הוצרך להודיע לו שהוא הרואה כי זאת היתה תכלית כונת שאול בזאת השאלה ולזאת הסבה גם כן ספר שהנערות ההן לא הספיק להם שהשיבו על מה ששאלו להם היש שם הרואה אבל רצו להיישירם על זה איך יתכן שימצאוהו בקלות יותר ולזה נתנו לו עצה שימהר בטרם יעלה הבמת' לאכל כדי שלא יתעכבו מלדבר עמו עד אח' האוכל והודיעהו עם זה שאם ימהרו ימצאוהו ברמה ואם לא יוכלו למהר כל כך הנה ימצאוהו שם ביום ההוא שבא שם שאול וזה כי כבר גלה הש''י אוזן שמואל ביום הקודם לו שכבר ישלח לו למחר איש מארץ בנימן וימשחהו לנגיד על ישראל ולזה ידמה שבא שמואל ביום ההוא , האחד עשר הוא להודיע עוצם מעלת שמואל בנבואה עד שכבר באה לו הנבואה בהקיץ ולזה ספר שכאשר ראה שמואל את שאול ענהו ה' הנה האיש אשר אמרתי אליך זה יעצור בעמי , השנים עשר הוא להודיע אמתות הנבואה כי בהאמנתה יתקיימו הפנית התוריות ולזה זכר שכבר הגיד לו שמואל תכף את דבר האתונות כאשר היה לפי מה שנזכר אחר זה והגיד לו את דבר המלכות כאשר היה גם כן השלשה עשר הוא להודיע שראוי לאדם לברוח מן השררה ולזה זכר ששאול הרחיק שיהיה מלך מצד שפלות שבטו ומשפחתו וגם כשהפילו הגורל על זה היה נחבא לברוח מן השררה ולזאת הסבה גם כן לא ספר שאול לדודו את דבר המלוכה כי לא היה רוצה להתפאר בזה , הארבעה עשר הוא להודיע שראוי לתת כבוד לאנשים לפי המעלה שהם עתידים להיות בה אע''פ שאינה בידם עתה ולזה ספר מה שחלק שמואל לשאול מהכבוד לתת לו מנה יפה ולשומו בראש הקרואים עם שכבר עשה ליסד בלב שאול כי ימלוך על ישראל ולזאת הסבה ג''כ נתן לו האותות שזכר שבאו לו כלם לפי מה שבא בזה הספור ובמה שזכר באלו האותות נתבאר שהנבואה תגיע לנביא גם בהודעת הדברים אשר ייחסום האנשים אל הקרי וההזדמן כמו שביארנו בשני מספר מלחמות ה' , החמשה עשר הוא להודיע כי מה' כל משפט הגורל ולזה ספר שכבר נפל הגורל על שאול למלך כמו שאמר שמואל מצד הנבואה , הששה עשר שראוי לאנשים לתת כבוד למלך ולברכו ולזה ספר שכבר אמר כל העם יחי המלך והלכו עמו החיל אשר נגע אלהים בלבם , השבעה עשר הוא להודיע שאין ראוי לשלם שיתפעל ממה שיאמרו האנשים כנגדו כל שכן שיתפעל אם לא יכבדוהו אבל ראוי שיסבול זה ולזה ספר ששאול היה כמחריש על הבזיונות שבזוהו הרשעים ההם ועל מה שלא הביאו לו מנחה עם שזה גם כן היה ראוי לו מפני היותו עתה בהתחלת המלוכה ואולי במעט סבה יסירוה ממנו , השמנה עשר הוא להודיע שכאשר נתמנה איש לשררה יצטרך בעבורה לרבוי ההוצאה ראוי לאשר תחתיו שיביאו לו מנחה כחזקת היד בדרך שיוכל להתנהג בכבוד לפי השררה ההיא ולא ימנעהו מזה מיעוט קניניו ולזה ספר באלו הרשעים שלא הביאו לשאול מנחה להורות שכבר היה ראוי להם להביא לו מנחה כדי שיוכל להתנהג בכבוד כמנהג המלך ולזאת הסבה לא היה מתנהג עדיין שאול כמנהג המלך מצורף לזה מה שהיה מתכונתו להיות בורח מן השררה ולזה ספר אחר זה שכבר היה שאול בא אחרי הבקר מן השדה , התשעה עשר הוא להודיע שאין ראוי להתנהג במדת האכזריות הלא תראה כי נחש העמוני לולי אכזריותו היה מושל על יושבי יבש גלעד שלא היה רוצה לכרות ברית עמהם כי אם בנקור להם כל עין ימין ומסבת אכזריותו אל שנפל עמו ביד ישראל והכו בהם מכה רבה , העשרים הוא להודיע שראוי שתהיה לשלם מדת הגבור' במקומות הראויים להציל לנרדפים שהם מעמו ולזה ספר הפעלות שאול על ענין נחש העמוני ואע''פ שלא היה ישראל נוהג בו עדיין כמנהג המלך וגם הוא לא היה נוהג בעצמו מנהג המלך , העשרים ואחד הוא להודיע שאין ראוי למהר על המתת האנשים אבל ראוי להשמר מזה כפי יכולת ולזה ספר שלא הסכים שאול שימותו האנשים ההם אשר בזוהו , העשרים ושנים הוא שראוי למלך שיהיה באופן שייראו ממנו האנשים ולפי שלא נתחדש על בחיר' שאול דבר יביא בלב האנשים שהוא כמו בריאה חדשה ולזה לא היה דומה להם למלך וגם הוא לא היה נוהג כמנהג המלך והנה סבר שמואל לחדש המלוכה לפני ה' בגלגל ולזבוח שם על זה זבחי שלמים לפני ה' לישב בלבם שהוא כמו בריאה חדשה ויביא זו ; אל שייראו ממנו כראוי ולזה ידמה שאמר' חנה ויתן עוז למלכו כי עד שנתן לו השם יתעלה עת בענין מלחמת בני עמון לא היה במדרגת מלך , העשרים ושלשה הוא להודיע שהשם יתעלה מקים דבר עבדו ולזה שמע לשמואל לתת קולות ומטר כשבקש זה ממנו להראות לישראל מה שהיה מן החטאה בבקשת זאת שאין פריה רק להרע כמו שאין תועלות בקולו' ומטר בימי קציר חטים רק להשחי' , העשרים וארבעה להודיע שמי שאפשר לו לבקש רחמים על חברו ואינו מבקש נקרא חוטא שנאמר וגם אנכי חלילה לי מחטוא לה' וגו' וכן הענין בכל טוב שהיה אפשר שייטיב אדם לחבירו ולזה אמר והורתי אתכם בדרך הטובה והישרה , תם :
<b style="color: gray;">מלבי"ם פירוש המילות</b> אך גם זאת שאעמוד לימינכם תלוי בזה אם תיראו את ה' כי לולא זה לא יועילו תפלותי ולמודי :
<h3>{כה}</h3>
וְאִם־הָרֵ֖עַ תָּרֵ֑עוּ גַּם־אַתֶּ֥ם גַּֽם־מַלְכְּכֶ֖ם תִּסָּפֽוּ׃
<b style="color: gray;">מצודת דוד</b> גם אתם וכו' . רצה לומר : לא תועיל תפלתי , והמלך לא יושיעכם , ואתם לא תעזרוהו , וכולכם תספו :
<b style="color: gray;">מצודת ציון</b> תספו . ענין כליון , כמו ( ירמיהו ח יג ) : אסף אסיפם :
<b style="color: gray;">מלבי"ם פירוש המילות</b> ואם רצה לומר אם תיטיבו מעשיכם לא יזיק לכם המלך ואם הרע תרעו לא יועיל לכם כי כולכם תספו :
<h2>שמואל א פרק-יג</h2>
<h3>{א}</h3>
בֶּן־שָׁנָ֖ה שָׁא֣וּל בְּמָלְכ֑וֹ וּשְׁתֵּ֣י שָׁנִ֔ים מָלַ֖ךְ עַל־יִשְׂרָאֵֽל׃
<b style="color: gray;">רש"י</b> בן שנה שאול במלכו . אמרו רבותינו ז''ל ( יומא כב ב ) : כבן שנה , שלא טעם טעם חטא . ויש לפתור : בן שנה שאול במלכו , בשנה ראשונה שהומלך בה , והוא מלך שתי שנים על ישראל , ובשנה ראשונה , מיד : ויבחר לו שאול שלשת אלפים :
<b style="color: gray;">מצודת דוד</b> בן שנה . דצה לומר : כשנמלך , כלתה שנה מזמן משיחתו . או מוסב למקרא שלאחריו , לומר : בשנה הראשונה בחר לו שלשת אלפים וכו' :
<b style="color: gray;">רלב"ג</b> בן שנה שאול במלכו וגו' . הנה יש מן הזרות מאד בזה הפסוק לשתי סבות האחת היא שלא יתכן שנאמר לפי הפשט שיהיה שאול בן שנה לבד במלכו והשנית שהוא רחוק שנאמר שלא מלך שאול כי אם שתי שנים עם רוב הדברים שעשה מצורף לזה שכבר עמד זמן מעת המשחו קודם החזיקו במלוכה , והנכון בעיני לפי הפשט שיהיה הרצון בזה שכבר עבר שנה אחת לשאול מעת המשחו עד העת שמלך שחדשו המלוכה בגלגל והוא כשמלך השתי שנים על ישראל וספר כי בחר לו שלשת אלפים מישראל היותר גבורים שבהם והיו עם שאול אלפים ואלף עם יונתן ויתר העם שלח איש לאהליו כדי שלא יכביד על ישראל :
<b style="color: gray;">מלבי"ם פירוש המילות</b> (א-ג) השאלות: מ''ש בן שנה שאול במלכו לא מצאו לו המפרשים פירוש כפי הפשט, ולמה שלח את העם אחרי שהיה בדעתו להלחם בפלשתים, ולאספם שנית? : (א-ב) בן שנה שיעור הכתוב בן שנה שאול במלכו כו' ויבחר לו שאול שלשת אלפים מישראל, (ומ''ש ושתי שנים מלך הוא מאמר מוסגר) רצה לומר בשנה הראשונה למלכותו לא היתה דעתו להלחם עדיין, (כי היה דרכם לשבת בית בשנה הראשונה שלאחר עסק חדש שפעל, כמו לקיחת אשה ובנין בית ועלייה לשררה, כמ''ש ומי אשר ארש אשה וכו' ואשר בנה בית וכו', וכן רצה להיות נקי למלכותו שנה אחת להשגיח על העם טרם יתגר מלחמות באויביהם), וע''כ שלח את העם איש לאהליו, ולא השאיר אצלו רק שלשת אלפים למשמעתו שגם בעת שלום לא ישב המלך בדד, וחלקם שאלפים יהיו עם המלך שהיה דעתו לשבת פעמים במכמש ופעמים בהר בית אל, וימצאו אלף בכ''מ ואלף יהיו עם יונתן, אולם ה' הניא מחשבותיו כי באשר א''ל שמואל שבעת ימים תוחל עד בואי אליך והודעתי לך את אשר תעשה, שכיון שיודיעהו מה יעשה במלחמת פלשתים והיה מוכרח שילחם עם פלשתים ביום השביעי, ולכן סבב ה'.
<h3>{ב}</h3>
וַיִּבְחַר־ל֨וֹ שָׁא֜וּל שְׁלֹ֣שֶׁת אֲלָפִים֮ מִיִּשְׂרָאֵל֒ וַיִּהְי֨וּ עִם־שָׁא֜וּל אַלְפַּ֗יִם בְּמִכְמָשׂ֙ וּבְהַ֣ר בֵּֽית־אֵ֔ל וְאֶ֗לֶף הָיוּ֙ עִם־י֣וֹנָתָ֔ן בְּגִבְעַ֖ת בִּנְיָמִ֑ין וְיֶ֣תֶר הָעָ֔ם שִׁלַּ֖ח אִ֥ישׁ לְאֹהָלָֽיו׃
<b style="color: gray;">מצודת דוד</b> ויהיו עם שאול . להיות נכונים לשמשו בעת הצורך : במכמש וכו' . מהם ישבו במכמש , ומהם בהר בית אל :
<b style="color: gray;">מצודת ציון</b> ויתר העם . מותר העם :
<h3>{ג}</h3>
וַיַּ֣ךְ יוֹנָתָ֗ן אֵ֣ת נְצִ֤יב פְּלִשְׁתִּים֙ אֲשֶׁ֣ר בְּגֶ֔בַע וַֽיִּשְׁמְע֖וּ פְּלִשְׁתִּ֑ים וְשָׁאוּל֩ תָּקַ֨ע בַּשּׁוֹפָ֤ר בְּכָל־הָאָ֙רֶץ֙ לֵאמֹ֔ר יִשְׁמְע֖וּ הָעִבְרִֽים׃
<b style="color: gray;">רש"י</b> את נציב פלשתים . סרדיוט שהיה להם על ישראל , והושיבוהו בגבעת בנימן : ישמעו העברים . שמרדנו בפלשתים , וישמרו מהם :
<b style="color: gray;">מצודת דוד</b> ישמעו העברים . רצה לומר : בכדי שישאלו מה זה קול השופר , ידעו על ידי זה להיות נשמרים מן הפלשתים :
<b style="color: gray;">מצודת ציון</b> נציב . ממונה העומד על ישראל לגבות המס :
<b style="color: gray;">רלב"ג</b> והנה היו ישראל אז תחת יד פלשתים עד שכבר שמו פלשתי' נציב בגבע בנימן למשול והכהו יהונתן ונודע לפלשתים והיו משתדלים לקחת נקמה מזה ושאול תקע בשופר בכל הארץ להשמיע לעברי' זה הענין למען יקחו עצה להמלט מידי פלשתים או להלחם עמהם :
<b style="color: gray;">מלבי"ם פירוש המילות</b> ויך יונתן את נציב פלשתים עשה זאת שלא מדעת אביו, ומזה נסתבב כי שמעו פלשתים, ועל ידי כן ושאול תקע בשופר בכל הארץ, כי אחר ששלח את העם לאוהליו הוצרך להודיעם שישמעו להכין את עצמם למלחמה :
<h3>{ד}</h3>
וְכָל־יִשְׂרָאֵ֞ל שָׁמְע֣וּ לֵאמֹ֗ר הִכָּ֤ה שָׁאוּל֙ אֶת־נְצִ֣יב פְּלִשְׁתִּ֔ים וְגַם־נִבְאַשׁ יִשְׂרָאֵ֖ל בַּפְּלִשְׁתִּ֑ים וַיִּצָּעֲק֥וּ הָעָ֛ם אַחֲרֵ֥י שָׁא֖וּל הַגִּלְגָּֽל׃
<b style="color: gray;">רש"י</b> וגם נבאש ישראל . נבאש ריחם בפלשתים , לשון 'שנאה' : אחרי שאול הגלגל . הוא שאמר לו שמואל ( לעיל י ח ) וירדת לפני הגלגל :
<b style="color: gray;">מצודת דוד</b> הכה שאול . אף שיונתן הכהו , יחשב לשאול , כי הוא המלך וכל דבר יקרא על שמו : נבאש ישראל . נמאס ישראל בעיני פלשתים , כדרך שממאסין בדבר הנבאש : ויצעקו . נאספו אחרי שאול ללכת הגלגל :
<b style="color: gray;">מצודת ציון</b> ויצעקו . ענין אסיפה הבאה בצעקת המאסף :
<b style="color: gray;">רלב"ג</b> והנה נאספו העם על זה הענין אל שאול בגלגל חרדו כל העם אחריו להאסף אליו ומיראתם נתחבאו קצת ישראל במערות ובמה שידמה להם וקצתם ברחו מעבר לירדן , ועוד היה שאול בגלגל חרדו כל העם אחריו להאסף עליו :
<b style="color: gray;">מלבי"ם פירוש המילות</b> וכל רצה לומר ועל ידי כן שמעו כל ישראל כי הכה שאול את נציב פלשתים כי אחר שחזק מעשה יונתן והכין את העם למלחמה נתיחס הדבר אליו, וגם נבאש כי אם היה זה מעשה איש אחד מהעם לא היה בזה קצף על כולם, לא כן אחר שנעשה על ידי המלך שהמליכו כל ישראל נבאש העם כולו בפלשתים, ועל ידי כן ויצעקו נאספו ישראל מצד א' :
<h3>{ה}</h3>
וּפְלִשְׁתִּ֞ים נֶאֶסְפ֣וּ ׀ לְהִלָּחֵ֣ם עִם־יִשְׂרָאֵ֗ל שְׁלֹשִׁ֨ים אֶ֤לֶף רֶ֙כֶב֙ וְשֵׁ֤שֶׁת אֲלָפִים֙ פָּרָשִׁ֔ים וְעָ֕ם כַּח֛וֹל אֲשֶׁ֥ר עַל־שְׂפַֽת־הַיָּ֖ם לָרֹ֑ב וַֽיַּעֲלוּ֙ וַיַּחֲנ֣וּ בְמִכְמָ֔שׂ קִדְמַ֖ת בֵּ֥ית אָֽוֶן׃
<b style="color: gray;">רש"י</b> קדמת בית און . במזרח בית און :
<b style="color: gray;">מצודת דוד</b> קדמת . למזרחה של בית און :
<b style="color: gray;">מלבי"ם פירוש המילות</b> ופלשתים נתאספו מצד השני, וספר שהיו ישראל בסכנה, {{{א}}} מצד רבוי מחנה פלשתים שלשים אלף רכב וכו', {{{ב}}} מצד שבאו עד קיצם כי חנו במכמש שהתיעדה למושב המלך כמ''ש אלפים במכמש, עד שתיכף שכנו בקרית מלך רב :
<h3>{ו}</h3>
וְאִ֨ישׁ יִשְׂרָאֵ֤ל רָאוּ֙ כִּ֣י צַר־ל֔וֹ כִּ֥י נִגַּ֖שׂ הָעָ֑ם וַיִּֽתְחַבְּא֣וּ הָעָ֗ם בַּמְּעָר֤וֹת וּבַֽחֲוָחִים֙ וּבַסְּלָעִ֔ים וּבַצְּרִחִ֖ים וּבַבֹּרֽוֹת׃
<b style="color: gray;">רש"י</b> ובחוחים . מקום קבוצת חוחים , שפנ''י בלע''ז : ובצרחים . פליישי''ץ בלע''ז : ובבורות . גומות :
<b style="color: gray;">מצודת דוד</b> כי נגש העם . נלחצו מפלשתים : ויתחבאו . החביאו את עצמן :
<b style="color: gray;">מצודת ציון</b> צר . מלשון צרה : נגש . נדחק ונלחץ , כמו ( ישעיהו נג ז ) : נגש והוא נענה : ובחוחים . בין הקוצים , כמו ( שיר השירים ב ב ) : כשושנה בין החוחים : ובצריחים . מגדלים גבוהים , וכן ( שופטים ט מו ) : צריח בית אל :
<b style="color: gray;">מלבי"ם פירוש המילות</b> (ו-ז) השאלות: תחלה אמר שישראל צעקו אחרי שאול ופה אמר שהתחבאו ומה זה שאמר וכל העם חרדו אחריו? : ואיש ספר כי איש ישראל ראו והרגישו בצרתם. וזה מארבעה טעמים, {{{א}}} כי נגש העם, כי כבר נגשו מפלשתים שחנו על עריהם ולחצו אותם בענין שכבר היתה המדינה בידם, {{{ב}}} כי ויתחבאו העם שהאלף שהיה במכמש לא לחמו רק התחבאו במערות ובחוחים מיראתם :
<h3>{ז}</h3>
וְעִבְרִ֗ים עָֽבְרוּ֙ אֶת־הַיַּרְדֵּ֔ן אֶ֥רֶץ גָּ֖ד וְגִלְעָ֑ד וְשָׁאוּל֙ עוֹדֶ֣נּוּ בַגִּלְגָּ֔ל וְכָל־הָעָ֖ם חָרְד֥וּ אַחֲרָֽיו׃
<b style="color: gray;">רש"י</b> עברו את הירדן ארץ גד . לברוח מפני פלשתים , שהפלשתים היו בארץ כנען בעבר הירדן ימה : חרדו אחריו . מהרו ללכת אחריו :
<b style="color: gray;">מצודת דוד</b> ועברים עברו . אמר בלשון הנופל על הלשון , והוא מדרך צחות , ורצה לומר : קצתם מישראל עברו הירדן וברחו לארץ גד וגלעד : עודנו בגלגל . ולא ירד עדיין לקראת המלחמה : וכל העם . אשר לא נתחבאו ולא ברחו , חרדו ללכת אחריו למלחמה :
<b style="color: gray;">מצודת ציון</b> עודנו . מלשון עוד : חרדו . מהרו בחרדה , כמו ( לקמן טז ד ) : ויחרדו זקני העיר לקראתו :
<b style="color: gray;">מלבי"ם פירוש המילות</b> {{{ג}}} ועברים שהיו קרובים אל הירדן לא התאספו לעזרת שאול רק עברו את הירדן לברוח, {{{ד}}} מה ששאול עודנו בגלגל שתחת שהיה ראוי שיצא לקראת האויב בל יניחהו ללכוד את עריו לא עשה מאומה רק ישב בגלגל. ועל ידי כן וכל העם שהיו עמו חרדו אחריו רצה לומר שמהרו בחרדה ללכת אחריו, היינו שאצו עליו שיעבור חלוץ והם אחריו על האויב ובל ישב בגלגל :
<h3>{ח}</h3>
(וייחל) [וַיּ֣וֹחֶל ׀] שִׁבְעַ֣ת יָמִ֗ים לַמּוֹעֵד֙ אֲשֶׁ֣ר שְׁמוּאֵ֔ל וְלֹא־בָ֥א שְׁמוּאֵ֖ל הַגִּלְגָּ֑ל וַיָּ֥פֶץ הָעָ֖ם מֵעָלָֽיו׃
<b style="color: gray;">רש"י</b> ויוחל . המתין : למועד אשר שמואל . הרי זה מקרא חסר תיבה אחת , למועד אשר שם שמואל' או למועד אשר לשמואל , ודוגמא לו ( שמואל-ב ד ב ) : ושני אנשים שרי גדודים היו בן שאול , היה לו לכתוב לבן שאול , אף כאן אשר לשמואל , שאמר לו ( לעיל י ח ) שבעת ימים תוחל עד בואי אליך :
<b style="color: gray;">מצודת דוד</b> ויוחל . המתין שבעת ימים מעת בואו אל הגלגל : למועד אשר שמואל . כמו למועד אשר אמר שמואל , רצה לומר : להזמן שקבע לו שמואל מאז משחו למלך כמו שכתוב למעלה ( י ח ) : ויפץ העם . נתפזרו והלכו ממנו :
<b style="color: gray;">מצודת ציון</b> ויוחל . ענין המתנה , כמו ( בראשית ח י ) : ויחל עוד :
<b style="color: gray;">רלב"ג</b> והנה הוחיל שאול שבעת ימים למועד אשר הגביל לו שמואל באמרו אליו וירדת לפני הגלגל והנה אנכי יורד אליך להעלות עולות לזבוח זבח שלמים שבעת ימים תוחל עד בואי אליך , וכאשר הגיע היום השביעי וראו העם כי לא בא שמואל נפוצו מעל שאול מרוב פחדם ויראתם וידמה כי שאול להגיע אליו הנבואה העלה העולה והשלמים כאשר ראה כי לא בא שמואל ולא די שלא הועיל אבל נמנעה גם כן נבואת שמואל להודיע אותו מה יעשה ואיך יתנהג בענין זאת המלחמה לפי שכבר עבר על מצות הש''י במה שצוהו על ידי שמואל נביאו שיוחיל שבעת ימים עד באו אליו אך לא חטא במה שהעלה העולות והשלמים והוא זר כי אז היה מותר לזר להקריב בבמת יחיד כמו שנתבאר בסוף זבחים :
<b style="color: gray;">מלבי"ם פירוש המילות</b> ויוחל מבואר שהיה לשאול ארבע התנצלות על שלא שמר את דברי שמואל שא''ל שבעת ימים תוחיל עד בואי אצלך, {{{א}}} רוב הסכנה שהרגישה עליו כמו שספר בשני כתובים הקודמים, {{{ב}}} כי המתין שבעת ימים למועד אשר (יבא שמואל ולא בא שמואל (מלת בא נמשך גם למעלה) וחשב שלא צוהו רק להמתין ז' ימים לא יותר ושמקצת יום הז' ככולו, {{{ג}}} ויפץ העם מעליו והתירא כי יותר לבדו. {{{ד}}} (ט) ויאמר שאול כי בכ''ז לא התחיל מלחמה בלא שמואל רק העלה העולה שהוא לחלות את פני ה' שיעזרהו, וחשב ששמואל לא צוהו רק שלא ילחם עד יודיעהו מה יעשה, לא על שלא יקריב קרבן :
<h3>{ט}</h3>
וַיֹּ֣אמֶר שָׁא֔וּל הַגִּ֣שׁוּ אֵלַ֔י הָעֹלָ֖ה וְהַשְּׁלָמִ֑ים וַיַּ֖עַל הָעֹלָֽה׃
<b style="color: gray;">רש"י</b> הגישו אלי העולה . זר מותר להקריב בבמה :
<h3>{י}</h3>
וַיְהִ֗י כְּכַלֹּתוֹ֙ לְהַעֲל֣וֹת הָעֹלָ֔ה וְהִנֵּ֥ה שְׁמוּאֵ֖ל בָּ֑א וַיֵּצֵ֥א שָׁא֛וּל לִקְרָאת֖וֹ לְבָרֲכֽוֹ׃
<b style="color: gray;">מצודת דוד</b> לברכו . לתת לו שלום , כן תרגם יונתן :
<b style="color: gray;">מלבי"ם פירוש המילות</b> ויהי בעוד לא הספיק להקריב השלמים בא שמואל :
<h3>{יא}</h3>
וַיֹּ֥אמֶר שְׁמוּאֵ֖ל מֶ֣ה עָשִׂ֑יתָ וַיֹּ֣אמֶר שָׁא֡וּל כִּֽי־רָאִיתִי֩ כִֽי־נָפַ֨ץ הָעָ֜ם מֵעָלַ֗י וְאַתָּה֙ לֹא־בָ֙אתָ֙ לְמוֹעֵ֣ד הַיָּמִ֔ים וּפְלִשְׁתִּ֖ים נֶאֱסָפִ֥ים מִכְמָֽשׂ׃
<b style="color: gray;">רש"י</b> מה עשית . הלא אמרתי לך הנני יורד אליך להעלות העולה , אני אעלה אותה , ולא אתה : למועד הימים . בתחלת היום :
<b style="color: gray;">מצודת דוד</b> מה עשית . כי הלא אמרתי לך שתוחיל עד בואי , ואני אעלה העולה : למועד הימים . לזמן הימים שקבעת :
<b style="color: gray;">מלבי"ם פירוש המילות</b> ויאמר שאול, השיב ארבע התנצלות הנז', {{{א}}} כי ראיתי כי נפץ העם מעלי, {{{ב}}} שאתה לא באת למועד הימים, {{{ג}}} שפלשתים נאספים מכמש והם קרובים אליו וחשב שיבואו עדיו ורצה על כל פנים לחלות פני ה' :
<h3>{יב}</h3>
וָאֹמַ֗ר עַ֠תָּה יֵרְד֨וּ פְלִשְׁתִּ֤ים אֵלַי֙ הַגִּלְגָּ֔ל וּפְנֵ֥י יְהוָ֖ה לֹ֣א חִלִּ֑יתִי וָֽאֶתְאַפַּ֔ק וָאַעֲלֶ֖ה הָעֹלָֽה׃
<b style="color: gray;">רש"י</b> ואתאפק . נתחזקתי על רצוני , שהיה לבי אומר להמתין לך , על כרחי העמדתי את לבי ואעלה העולה :
<b style="color: gray;">מצודת דוד</b> עתה ירדו . הואיל ונאספו , בודאי ירדו ובעל כרחי אלחם עמהם עד לא חליתי פני ה' בעת הבאת הקרבן : ואתאפק . לזה התחזקתי לעבור על רצוני ולבל המתן עוד , ואעלה העולה לחלות את פני ה' בעת העלותי , עד לא ירדו פלשתים :
<b style="color: gray;">מצודת ציון</b> חליתי . התפללתי , כמו ( שמות לב יא ) : ויחל משה : ואתאפק . ואתחזק , כמו ( בראשית מה א ) : ולא יכול יוסף להתאפק :
<b style="color: gray;">מלבי"ם פירוש המילות</b> השאלות: לשון ואתאפק בא תמיד על שמונע את עצמו מעשות איזה דבר לא על העושה? : {{{ד}}} ואתאפק רצה לומר שבכ''ז התאפקתי ולא התחלתי במלחמה רק ואעלה העלה לא זולת, שדמיתי שעל זה לא נצטויתי, נמצא הי''ל ב' התנצלות מצד האונס, שהוא הא' והג', והתנצלות הב' והד' הוא טענת טעות שטעה בפירוש דברי שמואל, בחשבון הימים ושחשב שלא נצטוה שלא יקריב קרבן בלעדיו :
<h3>{יג}</h3>
וַיֹּ֧אמֶר שְׁמוּאֵ֛ל אֶל־שָׁא֖וּל נִסְכָּ֑לְתָּ לֹ֣א שָׁמַ֗רְתָּ אֶת־מִצְוַ֞ת יְהוָ֤ה אֱלֹהֶ֙יךָ֙ אֲשֶׁ֣ר צִוָּ֔ךְ כִּ֣י עַתָּ֗ה הֵכִ֨ין יְהוָ֧ה אֶת־מַֽמְלַכְתְּךָ֛ אֶל־יִשְׂרָאֵ֖ל עַד־עוֹלָֽם׃
<b style="color: gray;">רש"י</b> כי עתה . לפני עשותך זאת : הכין ה' את ממלכתך עד עולם . שכשפוסקין לו גדולה לאדם , פוסקין לו ולדורותיו ( מגילה יג ב ) :
<b style="color: gray;">מצודת דוד</b> נסכלת . עשית סכלות במה שלא המתנת כל היום עד בואי : את מצות ה' . כי דבר ה' היא , ולא מאלי אמרתי : כי עתה . אם משמר היית מצות ה' , אז עתה בזה הזכות היה ה' מכין מלכותך עד עולם :
<b style="color: gray;">מצודת ציון</b> נסכלת . מלשון סכלות וטפשות :
<b style="color: gray;">רלב"ג</b> והנה גינהו שמואל על אשר לא שמר מצות השם אשר צוהו על יד נביאו שמואל ואמר לו שזה העון יהיה סבה שלא תקו' מלכותו ותנתן המלוכה לאיש אחר וזה האיש שנתנה לו המלוכה הוא דוד לפי מה שהתבאר אחר זה , וכבר יספק מספק ויאמר איך יתכן שיאמר שמואל לשאול כי עתה הכין ה' את ממלכתך על ישראל עד עולם וכבר התבאר מברכו' יעקב לבניו כי המלוכה תהיה לשבט יהודה ואם היתה המלוכה לשאול עד עולם לא יתכן שיתקיים הייעוד הזה שייעד יעקב , והנה התר זה הספק איננו ממה שיקשה לפי מה שנאמר וזה כי אמרנו עד עולם יתכן שיובן עד זמן רחב כמאמר חנה וישב שם עד עולם שהרצון בו כמו נ' שנה וכן מ''ש בתורה ועבדו לעולם הרצון בו עולמו של יובל כמו שבארנו שם ולפי הענין היה הרצון בזה המאמר כי הש''י הכין ממלכת שאול באופן שתתקיים זמן רחב לולי זה המרי שמנע ממנו הטוב ולא נתקיים המלוכה לו כ''א זמן מועט :
<b style="color: gray;">מלבי"ם פירוש המילות</b> ויאמר כו' נסכלת א''ל מה שחשבת להתחכם בשכלך על דברי ה', באמת נסכלת במה שלא שמרת את מצות ה', כי לא היה לך לפרש פרושים ולסבור סברות רק לקיים בתמימות כדבר הנביא, ובאר לו שהפסיד בשתים, {{{א}}} העדר התועלת כי עתה הכין ה' את ממלכתך על ישראל רצה לומר שזה היה נסיון מה' ואם היית עומד בנסיון היה עתה משכורתך שהיה ה' מכין את ממלכתך בענין שהיה מלכותך נמשך עד עולם :
<h3>{יד}</h3>
וְעַתָּ֖ה מַמְלַכְתְּךָ֣ לֹא־תָק֑וּם בִּקֵּשׁ֩ יְהוָ֨ה ל֜וֹ אִ֣ישׁ כִּלְבָב֗וֹ וַיְצַוֵּ֨הוּ יְהוָ֤ה לְנָגִיד֙ עַל־עַמּ֔וֹ כִּ֚י לֹ֣א שָׁמַ֔רְתָּ אֵ֥ת אֲשֶֽׁר־צִוְּךָ֖ יְהוָֽה׃
<b style="color: gray;">רש"י</b> ועתה ממלכתך לא תקום . שכן אמר משה בתורה ( דברים יז כ ) : לבלתי סור מן המצוה ימין ושמאל למען יאריך ימים וגו' , הא אם סר , לא יאריך ימים , ואם תאמר לא על מצות נביא נאמר , אלא על מצות התורה , הרי כבר נאמר ( שם שם ) : לשמור את כל דברי התורה הזאת , ואחר כך : לבלתי רום לבבו ולבלתי סור מן המצוה , אפילו ממצות נביא :
<b style="color: gray;">מצודת דוד</b> ועתה . הואיל ולא שמרת , לא תתקיים ממלכתך : בקש ה' לו . בעשותך זאת , בקש ה' לו איש העושה כלבבו ושומר מצותיו : ויצוהו ה' . גזר עליו שהוא יהיה לנגיד :
<b style="color: gray;">מלבי"ם פירוש המילות</b> ועתה {{{ב}}} עונש בפועל כי עתה לא לבד שלא יכין ה' את ממלכתך כי גם ממלכתך כמו שהוא עתה גם כן לא תקום כי נתנה ה' לאיש אחר בעונש על כי לא שמרת את אשר צוך ה'. וגם אמר לו דע כי מה שחשבת בעברך על דברי, שמלכותך נמשך לענין טבעי, כפי תכסיסי המלחמה, ולכן לא בטחת בה' לידום לה' והתחולל לו, הוא סכלות כי אם היה מכין ה' את ממלכתך, שזה היה אם היית משליך יהבך עליו אז היה מתקיים עד עולם, ועתה שהוא ממלכתך המתיחס לך לא לה', כי נמשכת אחרי הסדור הטבעי ובטחת על תחבולות מלחמה לא תקום, כי עצת ה' היא נגדך אשר בקש ה' לו איש כלבבו אשר ימשך אחר רצונו יען שבך לא מצא חפץ :
<h3>{טו}</h3>
וַיָּ֣קָם שְׁמוּאֵ֗ל וַיַּ֛עַל מִן־הַגִּלְגָּ֖ל גִּבְעַ֣ת בִּנְיָמִ֑ן וַיִּפְקֹ֣ד שָׁא֗וּל אֶת־הָעָם֙ הַנִּמְצְאִ֣ים עִמּ֔וֹ כְּשֵׁ֥שׁ מֵא֖וֹת אִֽישׁ׃
<b style="color: gray;">רש"י</b> הנמצאים עמו . כי העם נפוצו מעליו , ואלו נשתיירו :
<b style="color: gray;">מצודת דוד</b> ויקם שמואל . ושאול היה נמשך אחריו : הנמצאים עמו . מאותן שלא נפוצו מעליו :
<b style="color: gray;">מלבי"ם פירוש המילות</b> ויקם שמואל ושאול עמו, ויעל כו' גבעת בנימין, ששם היה יונתן ואנשיו. מבואר כי מאלף שהיו עם יונתן ומב' אלפים שהיו עם שאול לא נשארו רק שש מאות, ויתר העם נפוצו מעליהם. והנה יספר כי מטה ידם מאד במלחמה כפי הטבע, {{{א}}} מצד היותם מתי מספר שש מאות איש :
<h3>{טז}</h3>
וְשָׁא֞וּל וְיוֹנָתָ֣ן בְּנ֗וֹ וְהָעָם֙ הַנִּמְצָ֣א עִמָּ֔ם יֹשְׁבִ֖ים בְּגֶ֣בַע בִּנְיָמִ֑ן וּפְלִשְׁתִּ֖ים חָנ֥וּ בְמִכְמָֽשׂ׃
<b style="color: gray;">מצודת דוד</b> יושבים . היו מתעכבים בגבע :
<b style="color: gray;">רלב"ג</b> ויקם שמואל וגו' . ולא זכר שקם שאול עמו לפי שהוא מבואר כי לא בא שאול בגלגל כ''א בעבור שמואל שייעד לו שיבא אליו שם להודיע לו מה יעשה , והנה ספר שכל העם הנמצא עם שאול ויונתן בנו היו בגבע בנימן לא היו כ''א שש מאות איש כי השאר הלכו להם מרוב הפחד , והנה חנו פלשתים במכמש במקום שהיה שם שאול בתחלה ועשו להם שלשה ראשים להשחית ארץ ישראל כי היו עם רב מאד כמו שקדם :
<b style="color: gray;">מלבי"ם פירוש המילות</b> {{{ב}}} ושאול וכו' שהיה מחנה האויב קרובה אליהם כי המחנה כולה היתה במכמש עיר מלכות שאול כנ''ל :
<h3>{יז}</h3>
וַיֵּצֵ֧א הַמַּשְׁחִ֛ית מִמַּחֲנֵ֥ה פְלִשְׁתִּ֖ים שְׁלֹשָׁ֣ה רָאשִׁ֑ים הָרֹ֨אשׁ אֶחָ֥ד יִפְנֶ֛ה אֶל־דֶּ֥רֶךְ עָפְרָ֖ה אֶל־אֶ֥רֶץ שׁוּעָֽל׃
<b style="color: gray;">מצודת דוד</b> המשחית . הם אחוזי חרב מלומדי מלחמה המשחיתים בעם :
<b style="color: gray;">מצודת ציון</b> ראשים . חלקים :
<b style="color: gray;">מלבי"ם פירוש המילות</b> {{{ג}}} ויצא שכבר נפוצו המשחיתים שיצאו להשחית את הארץ לשלשה ראשים ולא היה לאל ידו לעצור בעדם :
<h3>{יח}</h3>
וְהָרֹ֤אשׁ אֶחָד֙ יִפְנֶ֔ה דֶּ֖רֶךְ בֵּ֣ית חֹר֑וֹן וְהָרֹ֨אשׁ אֶחָ֤ד יִפְנֶה֙ דֶּ֣רֶךְ הַגְּב֔וּל הַנִּשְׁקָ֛ף עַל־גֵּ֥י הַצְּבֹעִ֖ים הַמִּדְבָּֽרָה׃
<b style="color: gray;">רש"י</b> גי הצבועים . שמצויין בו הצבועים , הוא ששנינו , רבי מאיר אומר : אף הצבוע . ותרגם יונתן : אפעיא . וכן פירשו רבותינו ז''ל ( בבא קמא טז א ) : צבוע זה אפעה , מין שרץ רע ומזיק :
<b style="color: gray;">מצודת דוד</b> הנשקף . גבול ההוא היה נראה להעומד על גי הצבועים : המדברה . מוסב על הדרך , לומר שהדרך יפנה המדברה :
<b style="color: gray;">מצודת ציון</b> הנשקף . ענין הבטה , כמו ( שופטים ה כח ) בעד החלון נשקפה : גי . עמק : הצבועים . בה היו צבועים , ואמרו רבותינו ז''ל ( בבא קמא טז א ) שהוא אפעה , והוא בעל גוונים מחולפים כמנין ימות החמה , ולזה קרוי צבוע :
<h3>{יט}</h3>
וְחָרָשׁ֙ לֹ֣א יִמָּצֵ֔א בְּכֹ֖ל אֶ֣רֶץ יִשְׂרָאֵ֑ל כִּֽי־(אמר) [אָמְר֣וּ] פְלִשְׁתִּ֔ים פֶּ֚ן יַעֲשׂ֣וּ הָעִבְרִ֔ים חֶ֖רֶב א֥וֹ חֲנִֽית׃
<b style="color: gray;">רש"י</b> וחרש לא ימצא . לא היה מצוי בתחלת מלכות שאול , כי הפלשתים המושלים בישראל , העבירו כל חרשי ברזל מישראל , פן יעשו כלי זיין להלחם :
<b style="color: gray;">מצודת דוד</b> פן יעשו וכו' . ולזה לא הניחו להיות בהם חרש ברזל :
<b style="color: gray;">מצודת ציון</b> וחרש . אומן ברזל :
<b style="color: gray;">רלב"ג</b> והנה זכר כי בכל ארץ ישראל לא היה נמצא חרש ברזל או יהיה זה כן לפי מה שאחשוב כי למיעוט המצא הברזל בארץ ישראל כמו שהוא מפי רבים היום לא היו בישראל חרשי ברזל ולזה היו צריכים לרדת אל הפלשתים לתקן להם כלי החרישה ועבודת האדמה ולא הניחו הפלשתים שישב בישראל חרש פלשתי ליראתם שמא יעשו העברים חרב או חנית וימרדו בהם כי הפלשתים היו עדיין מושלים בישראל ממשלה וזה היה סבה שביום המלחמה לא נמצא חרב וחנית לאחד מן הנערים שהיו את שאול ויהונתן בנו ונמצא החרב והחנית לשאול וליהונתן לבדם :
<b style="color: gray;">מלבי"ם פירוש המילות</b> (יט-כ-כא) {{{ד}}} וחרש שלא היה אפשר כלל שיכינו כלי מלחמה כי לא נמצא חרש ברזל בכל ארץ ישראל, עד שבעת הצטרכו ללטוש את כלי מחרישתם היו מוכרחים או לרדת לארץ פלשתים, או שלטשום עם הכלי שי''ל פיות הרבה, הגם שאין זה מעשה אומן, כי ההכרח לחצם לזה, ומסבה זו, (כב) והיה ביום מלחמת במלחמה הלזו שנולדה להם פתאום לא היה להם כולם (זולת לשאול ויונתן) חרב וחנית, ומלחמת שוה בסמוך ובנפרד כמו משמרת :
<h3>{כ}</h3>
וַיֵּרְד֥וּ כָל־יִשְׂרָאֵ֖ל הַפְּלִשְׁתִּ֑ים לִ֠לְטוֹשׁ אִ֣ישׁ אֶת־מַחֲרַשְׁתּ֤וֹ וְאֶת־אֵתוֹ֙ וְאֶת־קַרְדֻּמּ֔וֹ וְאֵ֖ת מַחֲרֵשָׁתֽוֹ׃
<b style="color: gray;">רש"י</b> וירדו כל ישראל הפלשתים . וכשהיו ישראל צריכין לחרשי ברזל ללטוש איתים וקרדומות ומחרישות , היו זקוקים לירד אל ארץ פלשתים : מחרשתו . שו''ק בלע''ז : אתו . קולטר''א בלע''ז : קרדומו . בשגו''ר בלע''ז : מחרשתו . פישוייר''א בלע''ז :
<b style="color: gray;">מצודת דוד</b> וירדו . רצה לומר : ומאז כשהיו צריכים ללטוש דבר מה , היו יורדים אל ארץ פלשתים , ללטוש שם אצל החרש :
<b style="color: gray;">מצודת ציון</b> ללטוש . לחדד , כמו ( בראשית ד כב ) : לוטש כל חורש : מחרשתו . כלי המחרישה : אתו . שם כלי עשויה לחפור בו , כמו ( ישעיהו ב ד ) : וכתתו חרבותם לאתים . ובדברי רבותינו ז''ל ( בבא מציעא פב ב , ועוד ) קרויה מרא : קרדומו . גרזן , כמו ( שופטים ט מח ) : את הקרדומות : מחרשתו . כלי אומנות , כמו ( ישעיהו מד יג ) : חרש עצים :
<h3>{כא}</h3>
וְֽהָיְתָ֞ה הַפְּצִ֣ירָה פִ֗ים לַמַּֽחֲרֵשֹׁת֙ וְלָ֣אֵתִ֔ים וְלִשְׁלֹ֥שׁ קִלְּשׁ֖וֹן וּלְהַקַּרְדֻּמִּ֑ים וּלְהַצִּ֖יב הַדָּרְבָֽן׃
<b style="color: gray;">רש"י</b> והיתה הפצירה פים למחרשות . והיתה להם לאותם שהיה להם טורח לרדת אל הפלשתים ללטוש , היתה הפצירה פים לימ''א בלע''ז , שיש לה הפצר פיות , כלומר פיות וחידודים הרבה , היתה להם לחדד המחרשת והאתים : ולשלש קלשון . מזלג עשוי כמין עתר , שקורין פורקד''א , ולו שלש שינים : ולהציב הדרבן . לחדדו בראשו לנועצו ולהציבו בתוך המרדע :
<b style="color: gray;">מצודת דוד</b> והיתה וכו' . רצה לומר : ומי שלא רצה לרדת לפלשתים , היה לוטש בעצמו את המחרשות וכו' , עם הכלי הקרויה 'פצירה פים' , העשויה בהרבה פיות וחריצים , ונוח ללטוש בה :
<b style="color: gray;">מצודת ציון</b> הפצירה . ענין רבוי , כמו ( בראשית יט ג ) : ויפצר בם , שהוא מרבית דברי פתוי : פים . פיות , ורצונו לומר חריצים וחדודים : מחרשות . הם כלי אומנות : ולשלש קלשון . שם כלי ברזל , עשויה לסלק בה הזבל , והיא בעלת שלש שינים , וכאלו אמר קלשון בעלת שלש : ולהציב הדרבן . רצה לומר לחדד הדרבן , להציבו ביושר בתוך מלמד הבקר , והוא המקל שמלמד בו הבקר לחרישה , והמחט שבראשו קרוי דרבן , וכן ( קהלת יב יא ) : דברי חכמים כדרבונות :
<h3>{כב}</h3>
וְהָיָה֙ בְּי֣וֹם מִלְחֶ֔מֶת וְלֹ֨א נִמְצָ֜א חֶ֤רֶב וַחֲנִית֙ בְּיַ֣ד כָּל־הָעָ֔ם אֲשֶׁ֥ר אֶת־שָׁא֖וּל וְאֶת־יוֹנָתָ֑ן וַתִּמָּצֵ֣א לְשָׁא֔וּל וּלְיוֹנָתָ֖ן בְּנֽוֹ׃
<b style="color: gray;">רש"י</b> ותמצא לשאול . על ידי נס :
<b style="color: gray;">מצודת דוד</b> והיה ביום מלחמת . בעת שנלחמו עם פלשתים : לא נמצא חרב . כי לא היה בישראל חרש ברזל לעשותם : ותמצא . אבל לשאול וליונתן , להם לבדם נמצא חרב וחנית :
<h3>{כג}</h3>
וַיֵּצֵא֙ מַצַּ֣ב פְּלִשְׁתִּ֔ים אֶֽל־מַעֲבַ֖ר מִכְמָֽשׂ׃
<b style="color: gray;">רש"י</b> מצב פלשתים . דרך אנשי צבא לעשות מהם מצב ומשחית , הם הפושטים ורצים אחר השלל אל העיר , שקורין צנבי''ל בלע''ז : מצב . הם נציבים לשמור שלא יצאו מן העיר משחיתים בהם : אל מעבר מכמש . הפלשתים היו חונים במכמש , ומכמש בהר , וישראל בעיר ששמה גבע . וגבע היתה בראש ההר , ושני הרים היו זה כנגד זה , והגיא ביניהם , כמו שאמור בענין . ומצב פלשתים נגש אל עבר מכמש שלצד גבע , אל הגיא שביניהם :
<b style="color: gray;">מצודת דוד</b> אל מעבר מכמש . מהעבר מזה , להתקרב אל הגבעה מקום שאול ויונתן :
<b style="color: gray;">מצודת ציון</b> מצב . תרגם יונתן : אסטרטיג , וכמו כן תרגם על נציב פלשתים ( לעיל פסוקים ג ד ) , והוא ענין פקידות ושלטנות : אל מעבר . אל צד :
<b style="color: gray;">מלבי"ם פירוש המילות</b> ויצא רצה לומר בהיותם חלושי כח נגד מחנה פלשתים עם רב אחוזי חרב יצא מצב פלשתים לעבור אל צד שאול, החל רש והתגר בו מלחמה :
<h2>שמואל א פרק-יד</h2>
<h3>{א}</h3>
וַיְהִ֣י הַיּ֗וֹם וַיֹּ֨אמֶר יוֹנָתָ֤ן בֶּן־שָׁאוּל֙ אֶל־הַנַּ֙עַר֙ נֹשֵׂ֣א כֵלָ֔יו לְכָ֗ה וְנַעְבְּרָה֙ אֶל־מַצַּ֣ב פְּלִשְׁתִּ֔ים אֲשֶׁ֖ר מֵעֵ֣בֶר הַלָּ֑ז וּלְאָבִ֖יו לֹ֥א הִגִּֽיד׃
<b style="color: gray;">רש"י</b> מעבר הלז כל 'הלז' ו'לזה' שבמקרא , אינו לשון הזה , אלא לשון דבר שכנגדו , והוא מראהו באצבע , ובלע''ז אינו לשון ציש''ט בלע''ז , אלא ציי''ל בלע''ז : מעבר הלז . גי שני ההרים :
<b style="color: gray;">מצודת דוד</b> נושא כליו . כלי מלחמתו : ונעברה . נתקדב אל המצב העומד בהעבר הפונה אלינו :
<b style="color: gray;">מצודת ציון</b> הלז . הזה , כמו ( מלכים ב כג וז ) : מה הציון הלז :
<b style="color: gray;">רלב"ג</b> וזה הספור כלו בא להורות כי לא בחרב ובחנית יושיע ה' הלא תראה כי יהונתן לבדו עם נושא כליו היו כנגד החיל הרב הזה ונתן השם תשועה גדולה בידו :
<b style="color: gray;">מלבי"ם פירוש המילות</b> (א-ז) השאלות: למה אמר בפסוק א' לכה ונעברה. ובפסוק ו' אמר זה שנית והוסיף אולי יעשה ה' לנו והנער השיב לו, כל זה היה לו לומר בפעם הראשון?, מ''ש בפסוק ג' ששאול יושב בקצה הגבעה ואתו כשש מאות איש כבר נזכר למעלה (י''ג ט''ו) ובא פה כפול ושלא במקומו, וכן מ''ש ואחיה בן אחיטוב וכו', אין מקומו פה? : ויהי היום ביום ההוא שיצא מצב פלשתים אל עבר מכמש מזה. ויאמר כו' לכה ונעברה אז לא היה דעתו עדיין להלחם בם רק לעבור אל העבר שנגד מצב פלשתים, כי מכמש היה מצפון לגבע (כמו שיתבאר פ''ה) ושאול ויונתן עמדו בצד דרום של גבע ורצה יונתן לעבור מדרומו של גבע אל צד צפונו ששם יעמד נגד מצב פלשתים, וזה שכתוב אל מצב פלשתים אשר מעבר הלז, ולכן לאביו לא הגיד כי לא היה דעתו עדיין אל הגבורה שהתעורר עליה אחר כך :
<h3>{ב}</h3>
וְשָׁא֗וּל יוֹשֵׁב֙ בִּקְצֵ֣ה הַגִּבְעָ֔ה תַּ֥חַת הָרִמּ֖וֹן אֲשֶׁ֣ר בְּמִגְר֑וֹן וְהָעָם֙ אֲשֶׁ֣ר עִמּ֔וֹ כְּשֵׁ֥שׁ מֵא֖וֹת אִֽישׁ׃
<b style="color: gray;">רש"י</b> בקצה הגבעה . בסוף הגבעה :
<b style="color: gray;">מצודת דוד</b> אשר במגרון . שם מקום בקצה הגבעה : והעם . רצה לומר : העם אשר היו כשש מאות איש , גם המה שמה ישבו עמו :
<b style="color: gray;">מלבי"ם פירוש המילות</b> ושאול יושב בא לבאר מדוע הוצרך לעבור כי שאול יושב בקצה דרומי של גבע אל צד מגרון לא אל צד מכמש, וזה מסבת מעוט העם אשר עמו שהיו גם עתה רק כשש מאות איש כמו שהיה בבואו לגבע והתירא מהתראות לפני מחנה פלשתים עם אנשיו המעטים :
<h3>{ג}</h3>
וַאֲחִיָּ֣ה בֶן־אֲחִט֡וּב אֲחִ֡י אִיכָב֣וֹד ׀ בֶּן־פִּינְחָ֨ס בֶּן־עֵלִ֜י כֹּהֵ֧ן ׀ יְהוָ֛ה בְּשִׁל֖וֹ נֹשֵׂ֣א אֵפ֑וֹד וְהָעָם֙ לֹ֣א יָדַ֔ע כִּ֥י הָלַ֖ךְ יוֹנָתָֽן׃
<b style="color: gray;">רש"י</b> נשא אפוד . אורים ותומים :
<b style="color: gray;">מצודת דוד</b> אחי איכבוד . אחיטוב היה אחי איכבוד : כהן ה' בשלה . חוזר על עלי , שהיה כהן גדול בהיות שם המשכן : נושא אפוד . הוא כולל גם לחושן עם האורים ותומים , ועל אחיה חוזר :
<b style="color: gray;">רלב"ג</b> כהן ה' בשלה . שב אל עלי לא אל אחיה כי כבר היה חרב משכן שילה ואולם אמרו נושא אפוד בד שב אל אחיה והרצון בזה לפי מקומו כי הוא היה כהן גדול : והעם לא ידע כי הלך יהונתן . אמנם אמר זה שאם ידעו היו הולכים עמו :
<b style="color: gray;">מלבי"ם פירוש המילות</b> ואחיה שב אל ספורו שיונתן לא היה דעתו אז אל שיפול במחנה פלשתים, {{{א}}} מצד שלא הגיד לאביו ולא היה עושה דבר גדול כזה בלעדיו, {{{ב}}} שהיה שם אורים ותומים עמהם והיה שואל בה' כי אחיה בן אחיטוב כו' בן פנחס בן עלי, אשר עלי היה כהן ה' בשלה, אחיה היה נשא אפוד, ומדוע לא שאל בה', {{{ג}}} שגם העם לא ידע כי הלך יונתן וכל זה ראיה שלא היה במחשבתו אז לעשות נוראות שאם כן היה מיעד את העם להיות נכונים אחריו :
<h3>{ד}</h3>
וּבֵ֣ין הַֽמַּעְבְּר֗וֹת אֲשֶׁ֨ר בִּקֵּ֤שׁ יֽוֹנָתָן֙ לַֽעֲבֹר֙ עַל־מַצַּ֣ב פְּלִשְׁתִּ֔ים שֵׁן־הַסֶּ֤לַע מֵהָעֵ֙בֶר֙ מִזֶּ֔ה וְשֵׁן־הַסֶּ֥לַע מֵהָעֵ֖בֶר מִזֶּ֑ה וְשֵׁ֤ם הָֽאֶחָד֙ בּוֹצֵ֔ץ וְשֵׁ֥ם הָאֶחָ֖ד סֶֽנֶּה׃
<b style="color: gray;">רש"י</b> ובין המעברות אשר בקש יונתן לעבור . כן היה עשוי , שן הסלע היה מהעבר מזה לבין המעברות מזה , ושן הסלע לבין המעברות מזה . הגיא הוא קרוי בין המעברות , והיה לו סלע מכאן , וסלע מכאן , זה בעברו מזה , וזה בעברו מזה , והגיא בין שני העברים , אותו הגיא בקש יונתן לעבור : שן הסלע . שם שן האחד 'בוצץ' , ושם השני 'סנה' :
<b style="color: gray;">מצודת דוד</b> ובין המעברות . כי פלשתים חנו במכמש בהר , וישראל חנו למולם בגבעה , והגי שביניהם קרוי בין המעברות , שהוא בין מעבר וצד מחנה פלשתים , ובין מעבר מחנה ישראל , ואמר 'ובין המעברות' , רצה לומר : הגיא אשר בקש יונתן לעבור בו להתקרב למחנה פלשתים , היה בו שן הסלע מעבר גבעה , ושן הסלע מעבר וצד מכמש :
<b style="color: gray;">מצודת ציון</b> המעברות . מלשון עבר וצד : על מצב . אל מצב : שן הסלע . בולט היה כשן :
<b style="color: gray;">מלבי"ם פירוש המילות</b> ובין ספר כי בבואו אל צפונה של גבעה נגד מצב פלשתים שאז התנוסס בו רוח ה' לעבור וללחום בשם ה' וזה היה בין המעברות כי אז בקש יונתן לעבר אל מצב פלשתים ולהכות בם, היו שם שיני סלעים גבוהים מפסיקים ביניהם, והיו גבוהים מאד עד שנקבו בשמות מיוחדים, וכן היה, (ה) השן האחד מצוק מצפון שהוא השן שעמד אצל גבע היה מצוק מצד צפוני שהיה שם חלק ושוה, שאי אפשר לרדת ממנו. והשן שעמד אצל מכמש היה מצוק מצד דרומו שנכח גבע שאי אפשר לעלות עליו, עד שחוץ ממה שהיו רק שנים אנשים נגד מחנה כבדה היה קשה שיגיעו אל המחנה גם מצד המקום :
<h3>{ה}</h3>
הַשֵּׁ֧ן הָאֶחָ֛ד מָצ֥וּק מִצָּפ֖וֹן מ֣וּל מִכְמָ֑שׂ וְהָאֶחָ֥ד מִנֶּ֖גֶב מ֥וּל גָּֽבַע׃
<b style="color: gray;">רש"י</b> מצוק מצפון . משופע ועולה מצד צפון אל מכמש : מול גבע . שממנה יצא יהונתן :
<b style="color: gray;">מצודת דוד</b> מצוק מצפון . מקום מצבו היה מצפון הגיא מול מכמש : מנגב . מקום מצבו מנגב :
<b style="color: gray;">מצודת ציון</b> מצוק . מוצב , וכן ( שמואל ב טו כד ) : ויציקו את ארון : מול . נגד :
<h3>{ו}</h3>
וַיֹּ֨אמֶר יְהוֹנָתָ֜ן אֶל־הַנַּ֣עַר ׀ נֹשֵׂ֣א כֵלָ֗יו לְכָה֙ וְנַעְבְּרָ֗ה אֶל־מַצַּב֙ הָעֲרֵלִ֣ים הָאֵ֔לֶּה אוּלַ֛י יַעֲשֶׂ֥ה יְהוָ֖ה לָ֑נוּ כִּ֣י אֵ֤ין לַֽיהוָה֙ מַעְצ֔וֹר לְהוֹשִׁ֥יעַ בְּרַ֖ב א֥וֹ בִמְעָֽט׃
<b style="color: gray;">מצודת דוד</b> ויאמר וכו' . היא האמירה הנאמר למעלה , ולפי שהפסיק הענין , נאמר שוב , כאומר נחזור לענין הראשון : אולי יעשה וכו' . קצר ולא אמר מה הדבר אשר יעשה , ומאליו יובן שרצה לומר דבר הצריך , והיא התשועה : ברב . הן ברב עם הן במעט , כי הכל שוה אצלו :
<b style="color: gray;">מצודת ציון</b> מעצור . ענין מניעה , כמו ( בראשית טז ב ) : עצרני ה' מלדח :
<b style="color: gray;">רלב"ג</b> לכה ונעברה אל מצב הערלים האלה . רמז מזה כי מפני פחיתות' והיותם נבדלים ראוי שיהיו יונתן ונושא כליו נעזרי' בש''י לנצח אותן כי אין לשם יתעלה מעצו' להושיע ברב או במעט :
<b style="color: gray;">מלבי"ם פירוש המילות</b> ויאמר בכ''ז נחה עליו רוח גבורה מאת ה' עד שהתעורר ליפול במחנה, ויאמר לנערו לכה ונעברה אל מצב הערלים רצה לומר אליהם ממש, והגם שאי אפשר שננצחם בדרך הטבע אולי יעשה ה' לנו בדרך נס, כי אין לה' מעצור רצה לומר כי בכחות הטבעיים צריך שכח המתגבר יגדל מן הכח השני המנוצח, שאם לא כן יעצר הכח המתפעל בעד הכח הפועל וינגד אליו, ולכן לפי גודל כח המתפעל צריך שיגדל ביתר שאת כח הפועל המנצח, לא כן אצל ה', שאין שום כח טבעי יעצור בעדו וינגד אליו, עד שיצרך הוא כח גדול כנגד כח העוצר, וזה שכתוב כי אין לה' מעצור, ואם כן אין הבדל שיושיע ברב או במעט :
<h3>{ז}</h3>
וַיֹּ֤אמֶר לוֹ֙ נֹשֵׂ֣א כֵלָ֔יו עֲשֵׂ֖ה כָּל־אֲשֶׁ֣ר בִּלְבָבֶ֑ךָ נְטֵ֣ה לָ֔ךְ הִנְנִ֥י עִמְּךָ֖ כִּלְבָבֶֽךָ׃
<b style="color: gray;">מצודת דוד</b> נטה לך . לעבור אליהם : הנני עמך . מוכן אני ללכת עמך כרצונך :
<b style="color: gray;">מלבי"ם פירוש המילות</b> ויאמר לו נושא כליו הבין כי אי אפשר שיתעורר לפעולה כזאת הרחוקה מן הטבע שישליך נפשו מנגד במקום שהסכנה גלויה וידועה אם לא בשכח אלהי מניע אותו ומעורר את לבו בל יפחד, וע''כ אמר עשה כל אשר בלבבך, כי הלב הוא החוזה האלהי בענינים גדולים כאלה, ואיש הרוח יוכל לסמוך על חזיון לבו בזה ואע''ג דהוא לא חזא מזליה חזא, ואם כן נטה לך רצה לומר שיטה אל הצד לרדת מן הסלע אל בין המעברות, ואני הנני עמך הגם שלבי אינו רואה את כל מאומה הנני כלבבך :
<h3>{ח}</h3>
וַיֹּ֙אמֶר֙ יְה֣וֹנָתָ֔ן הִנֵּ֛ה אֲנַ֥חְנוּ עֹבְרִ֖ים אֶל־הָאֲנָשִׁ֑ים וְנִגְלִ֖ינוּ אֲלֵיהֶֽם׃
<b style="color: gray;">מצודת דוד</b> ונגלינו . נגלה את עצמנו אליהם , ואז נעשה בחינה :
<b style="color: gray;">מצודת ציון</b> ונגלינו . מלשון גלוי :
<b style="color: gray;">מלבי"ם פירוש המילות</b> (ח-י) השאלות: איך סמך יהונתן על דברים כאלה, להשליך נפשו מנגד? : (ח-י) ויאמר כבר פי' מהרי''א כי באמת הנסיון הזה לא היה מוכרח ומחויב מפאת עצמו כ''א מפאת ההשגחה האלהית אם תדבק בם, והבחינה היתה בזה האופן כי אולי הפלשתים לא יאמרו הדבור ההוא עלו עלינו וגם לא יאמרו דמו עד הגיענו אליכם והיה אפשר שיאמרו באו הנה או קרבו אלינו או לכו ונלחמה או כיוצא מהדבורים האלה ממה שהדמיון סובל או לא ידברו דבר רק יצאו לקראתם, ולכן היתה הבחינה שאם הם ידברו כאותם הדברים והמלות עצמם אשר אמר יהונתן אין זה כי אם מפאת ההשגחה האלהית שישים הדברים בפיהם ורוח ה' נוצצה בם להודיעם את אשר יעשון, והיה זה ממדרגת רוה''ק ולכן בחר בזה וכמו שנאמר בגדעון (שופטים ז' י''א) ושמעת מה ידברו ואחר תחזקנה ידיך :
<h3>{ט}</h3>
אִם־כֹּ֤ה יֹֽאמְרוּ֙ אֵלֵ֔ינוּ דֹּ֕מּוּ עַד־הַגִּיעֵ֖נוּ אֲלֵיכֶ֑ם וְעָמַ֣דְנוּ תַחְתֵּ֔ינוּ וְלֹ֥א נַעֲלֶ֖ה אֲלֵיהֶֽם׃
<b style="color: gray;">רש"י</b> דמו . המתינו , כמו ( יהושע י יב ) : שמש בגבעון דום ; וכן ( תהלים לז ז ) : דום לה' , אם כה יאמרו : דומו ונעלה אליכם , שעתם מצלחת ולבם רם עליהם :
<b style="color: gray;">מצודת דוד</b> דומו . המתינו במקומכם עד נבוא אליכם : ועמדנו . אז נעמוד במקומנו , ולא נעלה להלחם :
<b style="color: gray;">מצודת ציון</b> כה . כן : דומו . המתינו , כמו ( יהושע י יב ) : שמש בגבעון דום : הגיענו . מלשון הגעה : תחתינו . במקומינו :
<b style="color: gray;">רלב"ג</b> אם כה יאמרו אלינו דמו עד הגיענו אליכם ועמדנו תחתנו . ראוי שתדע כי העתידות יגלו בפנים שונים וכבר תהיה לפעמים הודעה תלושה מושפעת מהש''י בזה האופן החלוש וילקח בה ראיה כמו שנאמר לגדעון שירד הוא ופורה נערה אל מחנה וישמעו מה ידברו כי בזה קצת הוראה מהדברים המתחדשים וזה מבואר אחר העיון ממה שזכרנו בשני מספר מלחמות השם ואין הנה מקום זאת החקירה , והנה אמרו דמו עד הגיענו אליכם לאות כי ההתחלה תהיה מפלשתים לרדוף אחרי ישראל ולזה יש להם לירא שינוצחו כי הרודף הוא המנצח על הרוב :
<h3>{י}</h3>
וְאִם־כֹּ֨ה יֹאמְר֜וּ עֲל֤וּ עָלֵ֙ינוּ֙ וְעָלִ֔ינוּ כִּֽי־נְתָנָ֥ם יְהוָ֖ה בְּיָדֵ֑נוּ וְזֶה־לָּ֖נוּ הָאֽוֹת׃
<b style="color: gray;">רש"י</b> ואם כה יאמרו עלו עלינו . פחד הקב''ה בלבם , ויראים לזוז ממקומם :
<b style="color: gray;">מצודת דוד</b> עלו עלינו . שהלשון הזה מורה שיהיה לנו עליה והתגברות : ועלינו . אז נעלה להלחם , כי בודאי נתנם ה' בידנו , ופיהם הכשילם לדבר כן :
<b style="color: gray;">רלב"ג</b> ואם כה יאמרו עלו עלינו . הנה זה לאות על שינצחום ישראל וירדפו אחריהם אחרי היותם מתחבאי' מפחדת' כי בלי ספק לא יכנסו ישראל אחריהם אם לא יתברר להם שינצחום אחר היותם יראים מהס בזה האופן הנפלא :
<h3>{יא}</h3>
וַיִּגָּל֣וּ שְׁנֵיהֶ֔ם אֶל־מַצַּ֖ב פְּלִשְׁתִּ֑ים וַיֹּאמְר֣וּ פְלִשְׁתִּ֔ים הִנֵּ֤ה עִבְרִים֙ יֹֽצְאִ֔ים מִן־הַחֹרִ֖ים אֲשֶׁ֥ר הִתְחַבְּאוּ־שָֽׁם׃
<b style="color: gray;">מצודת דוד</b> מן החורים . כי חשבו שהמה מן הנחבאים בהמערות :
<b style="color: gray;">מצודת ציון</b> החורים . מלשון חור ונקב :
<b style="color: gray;">רלב"ג</b> ויגלו שניהם אל מצב פלשתים . הם הראשי' והגבורים שהיו בפני המחנה לצד ישראל :
<b style="color: gray;">מלבי"ם פירוש המילות</b> ויאמרו פלשתים ספר להגדיל האות כי הם לא טעו שהם אנשי חיל עד יתיראו מלרדוף אחריהם כי אמרו שהם יהודים רכי לבב אשר בחורים התחבאו ובכ''ז לא ערב לבם לרדת ולרדוף אחריהם רק, (יב) ויאמרו עלו עלינו שזה אות כי נשתה גבורתם לפני יהונתן ושומה בפיהם ונודיע אתכם דבר כי זה עצמו הוא הודעה אלהית כי נתנם ה' ביד ישראל, ולכן אמר עלה אחרי וכו' :
<h3>{יב}</h3>
וַיַּעֲנוּ֩ אַנְשֵׁ֨י הַמַּצָּבָ֜ה אֶת־יוֹנָתָ֣ן ׀ וְאֶת־נֹשֵׂ֣א כֵלָ֗יו וַיֹּֽאמְרוּ֙ עֲל֣וּ אֵלֵ֔ינוּ וְנוֹדִ֥יעָה אֶתְכֶ֖ם דָּבָ֑ר וַיֹּ֨אמֶר יוֹנָתָ֜ן אֶל־נֹשֵׂ֤א כֵלָיו֙ עֲלֵ֣ה אַחֲרַ֔י כִּֽי־נְתָנָ֥ם יְהוָ֖ה בְּיַ֥ד יִשְׂרָאֵֽל׃
<b style="color: gray;">רש"י</b> ויענו . לשון הרמת קול :
<b style="color: gray;">מצודת דוד</b> אנשי המצבה . אנשי המושל המצב : ונודיעה אתכם דבר . אמרו בדרך לעג והלצה כדרך שהבריות אומרים :
<b style="color: gray;">מצודת ציון</b> ויענו . ענין אמירה :
<h3>{יג}</h3>
וַיַּ֣עַל יוֹנָתָ֗ן עַל־יָדָיו֙ וְעַל־רַגְלָ֔יו וְנֹשֵׂ֥א כֵלָ֖יו אַחֲרָ֑יו וַֽיִּפְּלוּ֙ לִפְנֵ֣י יוֹנָתָ֔ן וְנֹשֵׂ֥א כֵלָ֖יו מְמוֹתֵ֥ת אַחֲרָֽיו׃
<b style="color: gray;">רש"י</b> על ידיו ועל רגליו . כלומר בכל כח ומרוצה :
<b style="color: gray;">מצודת דוד</b> על ידיו . על כי המקום היה משופע , לזה החזיק עצמו בידיו : ויפלו . אנשי המצבה נפלו חללים ולא מתו , עד כי נושא כליו השלים מיתתן :
<b style="color: gray;">מלבי"ם פירוש המילות</b> השאלות: הלא אנשי המצבה ראו שהם שנים ואמרו הנה עברים יוצאים מן החורים ואיך פתאום המצב והמשחית חרדו? : ויעל יונתן זה היה מעזר ההשגחה שלא סבב את שן הסלע ללכת על הדרך כי שם עמדו אנשי המצבה נכונים וצפופים אל פני הדרך, ולא היה מסתבב אימה וחרדה. אבל יהונתן עלה על שן הסלע והגיע באמצע בין אנשי המצב ובין המחנה ושם התחיל להכות, עד שבמקום שהיה המצב נכון בצד הדרך לא ראו צר ואויב ובמקום שעלה יונתן היו מפוזרים כעשרים איש בחצי מענה, מה שאין כן אל פתח עינים אל אם הדרך עמדו המצב והמשחית נכונים :
<h3>{יד}</h3>
וַתְּהִ֞י הַמַּכָּ֣ה הָרִאשֹׁנָ֗ה אֲשֶׁ֨ר הִכָּ֧ה יוֹנָתָ֛ן וְנֹשֵׂ֥א כֵלָ֖יו כְּעֶשְׂרִ֣ים אִ֑ישׁ כְּבַחֲצִ֥י מַעֲנָ֖ה צֶ֥מֶד שָׂדֶֽה׃
<b style="color: gray;">רש"י</b> כבחצי מענה צמד שדה . בתוך שיעור מדת קרקע , מלא חצי מענה של מחרישת צמד בקר החורשת בשדה : מענה . הוא תלם המחרישה , שקורין ריי''א בלע''ז , וגבורה גדולה היא זו , שהיו קרובים זה לזה , ונכונים לעזור זה את זה :
<b style="color: gray;">מצודת דוד</b> המכה הראשונה . כי לאחר זה כאשר רדפו ישראל אחריהם , הוסיפו עוד להכות בהם : כבחצי מענה וכו' . רצה לומר : עם שהעשרים האלו היו קרובים זה לזה , כי עמדו בשיעור מרחק חצי מענה אשר יחרוש האדם בצמד בקר בהשדה , עם כל זאת לא עזרו אלו לאלו :
<b style="color: gray;">מצודת ציון</b> מענה . הוא הקו הישר , שיחרוש החורש כשיעור הראוי , וחוזר וחורש אצלו כמדתו , עד כלותו כל השדה , כמו ( תהלים קכט ג ) : האריכו למעניתם : צמד . זוג :
<b style="color: gray;">רלב"ג</b> כעשרים איש כבחצי מענה צמד שדה . ר''ל שהכה יונתן ונושא כליו כעשרי' איש בשיעור קטן מהארץ כי אם חצי שיעור כארץ שיחרושו צמד בקר מהשד' ביום אחד :
<h3>{טו}</h3>
וַתְּהִי֩ חֲרָדָ֨ה בַמַּחֲנֶ֤ה בַשָּׂדֶה֙ וּבְכָל־הָעָ֔ם הַמַּצָּב֙ וְהַמַּשְׁחִ֔ית חָרְד֖וּ גַּם־הֵ֑מָּה וַתִּרְגַּ֣ז הָאָ֔רֶץ וַתְּהִ֖י לְחֶרְדַּ֥ת אֱלֹהִֽים׃
<b style="color: gray;">מצודת דוד</b> המצב והמשחית . המושל ואנשי המשחית , גם המה חרדו , עם כי מדרכם להיות אמיצי לבב : ותרגז הארץ . אמר בלשון גוזמא והפלגה : ותהי לחרדת אלהים . המחנה היתה לחרדה גדולה כי כאשר ירצה להגדיל דבר מה , סומכו למלת 'אל' כמו [ תהלים פ י ] : וענפיה ארזי אל :
<b style="color: gray;">מצודת ציון</b> ותרגז . ענין רעדה :
<b style="color: gray;">רלב"ג</b> ותהי חרדה במחנה וגו' . זה היה מהש''י על צד ההשגחה להביא עליהם החרדה הזאת הנפלאה באופן שתהיה חרב איש באחיו עם מה שראו בתחלה שלא באו שם מישראל כי אם יונתן ונושא כליו : ותהי לחרדת אלהי' . רצה לומר חרדה גדולה כטעם אש אלהים הררי אל או יהיה הרצון בו שהחרדה היתה מסובבת מהש''י :
<b style="color: gray;">מלבי"ם פירוש המילות</b> ותהי ועל ידי כן נתהוה חרדה במחנה בשדה ובכל העם ואחר כך המצב והמשחית חרדו גם המה, כי אם היה בא לעומת מקום המצב לא היו חרדים כי היו רואים כי שנים המה, אבל בבואו באמצע בין המצב ובין המחנה ושם הכה חשבו המחנה שכבר נפל המצב והמשחית אחר שהניחום לעבור מגבולם והלאה ועל ידי כן חרדה המחנה, ומתוך חרדת המחנה חרדו גם המצב עד שרגזה הארץ בכלל ומבאר כי באמת ותהי לחרדת אלהים לא היתה חרדה טבעיית רק ה' הפיל עליהם פחד וחרדה :
<h3>{טז}</h3>
וַיִּרְא֤וּ הַצֹּפִים֙ לְשָׁא֔וּל בְּגִבְעַ֖ת בִּנְיָמִ֑ן וְהִנֵּ֧ה הֶהָמ֛וֹן נָמ֖וֹג וַיֵּ֥לֶךְ וַהֲלֹֽם׃
<b style="color: gray;">רש"י</b> הצופים לשאול . הצופים אשר היו לשאול בגבעת בנימן , צופים ; אישקאגט''ש בלע''ז : והנה ההמון . של פלשתים , נמוג ממקומו וילך , וקרב הלום לצד ישראל : נמוג . כמו ( בראשית ד יב ) : נד ונע :
<b style="color: gray;">מצודת דוד</b> הצופים לשאול . הצופים שהיו לשאול בגבעת בנימן : ההמון . של פלשתים , המה נמוגים והולכים ומוכים בכל פעם יותר :
<b style="color: gray;">מצודת ציון</b> הצופים . העומדים במקום גבוה , ומשם צופים למרחוק לראות מה נעשה במלחמה : ההמון . העם רב : נמוג . ענין המסה , ורוצה לומר , מוכה ומנוגע : והלום . ענין הכאה , כמו ( שופטים ה כו ) : והלמה סיסרא :
<b style="color: gray;">רלב"ג</b> ויראו הצופים לשאול . ויתכן שמהעם אשר אתו שם קצתם במקום גבוה שיהיו צופים ומביטים מה יעשו פלשתים כי זה ממה שיישירם אם להציל נפשם אם לנצח פלשתים בראותם כי יש לאל ידם : והנה ההמון נמוג וילך והלם . ר''ל שהקול שהיה במחנה פלשתים הוא קול המוגים וההלומים לא קול המנצחים :
<b style="color: gray;">מלבי"ם פירוש המילות</b> ויראו כו' והנה ההמון נמוג, כי המחנה כ''ז שעומדת על דגלה וסדרה, היא קשורה באגודה אחת איש באחיהו ידובקו ונקראת בשם מחנה או צבא או עם וכדומה, אבל עת תתהוה מהומה ביניהם ימוגו וימסו אסוריהם ואז נקראים בשם המון, על המונם ושאונם, ששם המון מורה על קיבוץ בלתי מסודר כחוקי סדרי המלחמה, וראו כי ההמון נמוג מחבורם, וזה כי וילך והלם רצה לומר מקצתם הלכו להתרחק הלאה, ומקצתם התקרבו הלום לצד גבעה, כי במהומה הזה יש נבהלו נחפזו לצד הזה ויש ברחו לצד שכנגדו, ובזה נולד ספק אם זה בריחה או הכנה והתחלה למלחמה :
<h3>{יז}</h3>
וַיֹּ֣אמֶר שָׁא֗וּל לָעָם֙ אֲשֶׁ֣ר אִתּ֔וֹ פִּקְדוּ־נָ֣א וּרְא֔וּ מִ֖י הָלַ֣ךְ מֵעִמָּ֑נוּ וַֽיִּפְקְד֔וּ וְהִנֵּ֛ה אֵ֥ין יוֹנָתָ֖ן וְנֹשֵׂ֥א כֵלָֽיו׃
<b style="color: gray;">רש"י</b> פקדו . לשון פקידה , כמו ( איוב ז יח ) : ותפקדנו לבקרים :
<b style="color: gray;">מצודת דוד</b> פקדו . ראו בהשגחה :
<b style="color: gray;">מצודת ציון</b> פקדו . ענין השגחה , כמו ( ירמיהו טו טו ) : זכרני ופקדני :
<b style="color: gray;">מלבי"ם פירוש המילות</b> ויאמר שאול רצה לדעת סבת ענין זה מצד שידע מי הלך מאתם וגרם הרעש שמה, וראה כי לא נפקד איש רק יונתן ונושא כליו, אשר רחוק שאלה יולידו מהומה גדולה כזאת :
<h3>{יח}</h3>
וַיֹּ֤אמֶר שָׁאוּל֙ לַֽאֲחִיָּ֔ה הַגִּ֖ישָׁה אֲר֣וֹן הָאֱלֹהִ֑ים כִּֽי־הָיָ֞ה אֲר֧וֹן הָאֱלֹהִ֛ים בַּיּ֥וֹם הַה֖וּא וּבְנֵ֥י יִשְׂרָאֵֽל׃
<b style="color: gray;">רש"י</b> הגישה ארון האלהים . אורים ותומים : כי היה ארון האלהים ביום ההוא . המקרא חסר תיבה אחת , כי היה ארון האלהים שם ביום ההוא :
<b style="color: gray;">מצודת דוד</b> הגישה ארון האלהים . לשאול לפניו באורים ותומים , אם נעלה עליהם : ובני ישראל . רצה לומר : הארון היה עם בני ישראל ובתוכם :
<b style="color: gray;">מצודת ציון</b> הגישה . הקריבה : ובני ישראל . הוי''ו היא במקום עם , וכן ( שמות א ה ) : ויוסף היה במצרים , ורוצה לומר עם יוסף :
<b style="color: gray;">רלב"ג</b> ויאמר שאול לאחיה הגישה ארון האלהים . ר''ל האורים והתומים שהיה בארון לשאל לו באלהים על דבר יונתן והחרדה הזאת אשר במחנה פלשתים אם ראוי שירדפו אחריהם אם יעמדו במקומם : כי היה ארון האלהים ביום ההוא ובני ישראל . ירצה לפי מה שאחשוב כי ביום שבאו בגלגל על זה הדבר היה בא שם ארון האלהים ובני ישראל ולזאת הסבה קרה כאשר נפץ העם מעל שאול שנשאר שם הכהן הגדול עם ארון האלהים וכאשר נסעו משם שמואל ושאול והעם אשר עם שאול ללכת הגבעה אשר בבנימן נעתק עמהם הכהן הגדול וארון האלהים והלכו בגבעה ואולם מקום ארון האלהים היה שם אז ברוב :
<b style="color: gray;">מלבי"ם פירוש המילות</b> ויאמר שאול ולכן רצה לדרוש באורים ותומים מה סבת הדבר ומה הדבר הזה, כי היה ארון האלהים וכו', רצה לומר כי מעת חרב משכן שילה לא היה מקום קבוע לארון, והיו מוליכים אותו ביום ההוא רצה לומר בעת ההיא עם בני ישראל בכל מקום שהתקבצו, ולכן בעת הלכו הגלגל לחדש שם המלוכה הביאו הארון עמם וכשיצא שאול משם אל הגבעה הוליכו עמו :
<h3>{יט}</h3>
וַיְהִ֗י עַ֣ד דִּבֶּ֤ר שָׁאוּל֙ אֶל־הַכֹּהֵ֔ן וְהֶהָמ֗וֹן אֲשֶׁר֙ בְּמַחֲנֵ֣ה פְלִשְׁתִּ֔ים וַיֵּ֥לֶךְ הָל֖וֹךְ וָרָ֑ב וַיֹּ֧אמֶר שָׁא֛וּל אֶל־הַכֹּהֵ֖ן אֱסֹ֥ף יָדֶֽךָ׃
<b style="color: gray;">מצודת דוד</b> עד דבר . בעוד שדבר אל הכהן לשאול באורים ותומים , היה ההמון הולך ומתרבה בדבר הנמיגה וההכאה : אסוף ידך . הכנס ידך אל עצמך להמנע מלפתוח האורים ותומים , כי אין עוד זמן לשאול בהם :
<b style="color: gray;">מצודת ציון</b> אסוף . ענין הכנסה , כמו ( בראשית מט לג ) : ויאסוף רגליו :
<b style="color: gray;">רלב"ג</b> וההמון אשר במחנה פלשתים . ר''ל קול ההמון הנזכר במחנה פלשתים שהוא קול הנשברים והמדוכאים היה הולך וחזק : אסוף ידך . ר''ל שיאסף ידיו אליו ולא יתעסק עוד בענין האורים והתמים על השאלה הזאת כי אין להם פנאי :
<b style="color: gray;">מלבי"ם פירוש המילות</b> וההמון רצה לומר בתוך כך נתרבה ההמיה והרעש שמה (המון זה שם המקרה על ההמיה וקול ענות) עד ששמעו קול מפלתם :
<h3>{כ}</h3>
וַיִּזָּעֵ֣ק שָׁא֗וּל וְכָל־הָעָם֙ אֲשֶׁ֣ר אִתּ֔וֹ וַיָּבֹ֖אוּ עַד־הַמִּלְחָמָ֑ה וְהִנֵּ֨ה הָיְתָ֜ה חֶ֤רֶב אִישׁ֙ בְּרֵעֵ֔הוּ מְהוּמָ֖ה גְּדוֹלָ֥ה מְאֹֽד׃
<b style="color: gray;">מצודת ציון</b> ויזעק . ענין אסיפה :
<b style="color: gray;">מלבי"ם פירוש המילות</b> והנה היתה רצה לומר התלוו אל נצוח שאול ג' ענינים, {{{א}}} שעל ידי המהומה היתה חרב איש ברעהו :
<h3>{כא}</h3>
וְהָעִבְרִ֗ים הָי֤וּ לַפְּלִשְׁתִּים֙ כְּאֶתְמ֣וֹל שִׁלְשׁ֔וֹם אֲשֶׁ֨ר עָל֥וּ עִמָּ֛ם בַּֽמַּחֲנֶ֖ה סָבִ֑יב וְגַם־הֵ֗מָּה לִֽהְיוֹת֙ עִם־יִשְׂרָאֵ֔ל אֲשֶׁ֥ר עִם־שָׁא֖וּל וְיוֹנָתָֽן׃
<b style="color: gray;">רש"י</b> והעברים היו לפלשתים . בעזרתם , מחמת יראה מתמול שלשום , והיום נהפכו גם המה עם חבריהם , להיות בעזרת אחיהם :
<b style="color: gray;">מצודת דוד</b> והעברים וכו' . כי רבים מישראל גרו בארץ פלשתים , והיו משועבדים להם , ועלו עמהם בעל כרחם להלחם בישראל , ואמר : העברים אשר היו לעזרת פלשתים בעת אתמול שלשום אשר עלו במחנה פלשתים , גם המה חזרו להיות עם ישראל , בראותם שיד ה' היתה בהם :
<b style="color: gray;">רלב"ג</b> והעברים היו לפלשתים כאתמול שלשום וגו' . יתכן שהפלשתים היו מושלים בקצת ישראל והיו יושבים תחתיהם והביאום הפלשתים עמהם במחנה להכריח' שילחמו עם ישראל כמו שראינו באכיש מלך גת שהביא עמו דוד ואנשיו להלחם עם שאול ועם ישראל ולזה אמר והעברי' אשר היו לפלשתי' מקודם זה שעלו עם הפלשתים במחנה סביב גם המה נהפכו להיות עם ישראל אשר עם שאול ויונתן כן פירשו קצת המפרשים , והנכון בעיני שהרצון בזה שעם היות ישראל בדבר זאת המלחמה בתכלית הדלות והשפלות עד שנתחבאו במקומות הנזכרים הנה אחר הגיע זאת המהומה לפלשתים היו העברים לפלשתים כאתמול שלשום בהלחמם עמם בימי שמואל שגברה יד ישראל עליהם ועל עמם במחנה סביב להכותם ולתפשם באופן שלא ישאר מהם איש ולא עוד אלא גם המה ר''ל הפלשתים להיות עם ישראל אשר עם שאול ויונתן כי קצתם היו הורגים קצתם ובזה האופן היו עוזרים לישראל כאלו היו עמם :
<b style="color: gray;">מלבי"ם פירוש המילות</b> {{{ב}}} והעברים שישראל שגרו בצד מערב ארץ ישראל בערי פלשתים היו לפלשתים כאתמול שלשום נכנעים תחתם וגם עלו עמם במחנה סביב, רצה לומר עמדו סביבות המחנה להספיק צדה וצרכיהם, וגם המה נהפכו עתה להיות עם ישראל אשר עם שאול לעזרם :
<h3>{כב}</h3>
וְכֹל֩ אִ֨ישׁ יִשְׂרָאֵ֜ל הַמִּֽתְחַבְּאִ֤ים בְּהַר־אֶפְרַ֙יִם֙ שָֽׁמְע֔וּ כִּֽי־נָ֖סוּ פְּלִשְׁתִּ֑ים וַֽיַּדְבְּק֥וּ גַם־הֵ֛מָּה אַחֲרֵיהֶ֖ם בַּמִּלְחָמָֽה׃
<b style="color: gray;">מצודת דוד</b> המתחבאים . מפחד הפלשתים , כמו שכתוב למעלה ( יג ו ) : וידבקו . יצאו ממקום מחבואם , וידבקו וכו' :
<b style="color: gray;">מצודת ציון</b> וידבקו . רוצה לומר רדפו להתקרב אליהם :
<b style="color: gray;">מלבי"ם פירוש המילות</b> {{{ג}}} וכל איש ישראל המתחבאים וכו', ועל כולם, (כג) ויושע ה' ביום ההוא כי עיקר התשועה היתה השגחיית, והמלחמה עברה את בית און, רצה לומר כשבאו לבית און כבר עברה המלחמה רצה לומר פסקה כי מאז נפוצו הבורחים והיו נסים לא לוחמים :
<h3>{כג}</h3>
וַיּ֧וֹשַׁע יְהוָ֛ה בַּיּ֥וֹם הַה֖וּא אֶת־יִשְׂרָאֵ֑ל וְהַ֨מִּלְחָמָ֔ה עָבְרָ֖ה אֶת־בֵּ֥ית אָֽוֶן׃
<b style="color: gray;">מצודת דוד</b> והמלחמה . עם המלחמה , עברה מבית און והלאה , לרדוף אחרי פלשתים :
<b style="color: gray;">רלב"ג</b> והמלחמה עברה את בית און . ר''ל שהרודפים עברו המקום ההוא מרוב מרוצתם ושקדם על דבר המלחמה :
<h3>{כד}</h3>
וְאִֽישׁ־יִשְׂרָאֵ֥ל נִגַּ֖שׂ בַּיּ֣וֹם הַה֑וּא וַיֹּאֶל֩ שָׁא֨וּל אֶת־הָעָ֜ם לֵאמֹ֗ר אָר֣וּר הָ֠אִישׁ אֲשֶׁר־יֹ֨אכַל לֶ֜חֶם עַד־הָעֶ֗רֶב וְנִקַּמְתִּי֙ מֵאֹ֣יְבַ֔י וְלֹֽא טָעַ֥ם כָּל־הָעָ֖ם לָֽחֶם׃
<b style="color: gray;">רש"י</b> נגש ביום ההוא . היו אצים ונגושים להלחם בפלשתים : ויואל . לשון אלה : אשר יאכל לחם . כל מאכל במשמע , כמו ( ירמיהו יא יט ) : נשחיתה עץ בלחמו :
<b style="color: gray;">מצודת דוד</b> נגש ביום ההוא . עם כי מתחלה נחבאו , עתה קרבו להלחם בהם : ויואל . השביע את העם לבל יאכלו מאומה עד הערב , למען לא יהיו טרודים במאכלם , להנקם מפלשתים : לחם . הוא כולל כל דבר מאכל :
<b style="color: gray;">מצודת ציון</b> נגש . קרב : ויואל . מלשון אלה ושבועה : טעם . הלוקח אל פיו מעט מן המאכל ואין בה לרדת חדרי בטן , יקרא טעימה :
<b style="color: gray;">רלב"ג</b> ואיש ישראל נגש ביום ההוא . ר''ל שכבר נדחקו על דבר זאת הרדיפה מפני צואת שאול עד שלא יכלו לבטל מזה אפילו לצורך האכילה כי כבר השביע שאול את העם שלא יאכל מזון עד הערב כדי שתשלם לו הנקמה מאויביו ולזה נשמרו העם מלקחת הדבש להזין ממנו ולקח ממנו יונתן כי לא שמע השבועה ועם זה נחשב לו לעון כמו שיראה אחר זה אם מפני שלא חקר בזה קודם כי כבר היה רואה שאין משיג ידו אל פיו מהעם וזה לא היה נכון להיות אם לא בסבת נדר והסכמה ביניהם אם מפני שגנה אביו על ההשבעה הזאת כאמרו עכר אבי את הארץ וחשב שאם אכל העם משלל אויביו היו מתחזקים יותר ותרב מפני זה המכה בפלשתים עם מה שהתבאר לו כי לא בכח גברו על פלשתים אך מאת ה' היתה זאת :
<b style="color: gray;">מלבי"ם פירוש המילות</b> ואיש ישראל נגש רצה לומר שאול ראה בבואו לבית און שהעם הפסיקו מן המלחמה כמ''ש והמלחמה עברה וחדלו מלרדוף אחרי צריהם, וזה בא מטעם כי איש ישראל היו נגשים ומוכרחים ביום ההוא אל המלחמה, רצה לומר לא לחמו בנפש חפצה כעם חרף נפשו למות בעבור חפשיותו וארצו רק היה אצלם כנגישה ששאול לחץ אותם לזה על ידי שהתגרה עם פלשתים, ולכן עת מצאו מנוח מאויביהם רצו לנוח מן המלחמה אשר הלכו אליה מתוך ההכרח, ולכן ויואל שאול השביעם באלה בל יאכלו לחם למען יקום גוי אויביו וכפי הסברא היו מתענים ביום ההוא כמו שהיה דרכם בכל עת צרה, ועתה כי נושעו הותר להם לאכול על פי הדין, וגזר שאול בל יאכלו כי עוד אין התשועה שלמה עד ישית אויביו הדום לרגליו. והנה שאול דבר באלתו, ארור האיש אשר יאכל לחם, ויש סברא שלא גזר רק אכילת לחם שהיא סעודה כראוי, לא על טעימת לחם מעט, ולא על אכילת דבר שאינו לחם כמו פירות וכיוצא, כי באר הטעם כדי שינקם מאויביו, רצה לומר שלא יפנו אל הכנת סעודתם ולא ירדפו אחר האויב, וזה רק בסעודה קבועה שמתאחרים בהכנתה ואכילתה, לא על טעימה ואכילת מיני פירות שהיא אכילת ארעי, שלא יתבטלו בזה מן המלחמה, ויש סברה שהיתה גזרתו גזירת תענית שיתענו כל היום כדי שזכות ענוים ותשובתם תועיל אל שינקמו מאויביהם, וישראל החמירו על עצמם בשני ענינים, {{{א}}} ולא טעם כל העם לחם, אף טעימה בעלמא :
<h3>{כה}</h3>
וְכָל־הָאָ֖רֶץ בָּ֣אוּ בַיָּ֑עַר וַיְהִ֥י דְבַ֖שׁ עַל־פְּנֵ֥י הַשָּׂדֶֽה׃
<b style="color: gray;">רש"י</b> ויהי דבש . דבש קנים גדל בארץ ישראל :
<b style="color: gray;">מצודת דוד</b> וכל הארץ . כל אנשי הארץ , הם בני ישראל : ויהי דבש . הקנים אשר הדבש גדל בהם :
<b style="color: gray;">מצודת ציון</b> ביער . הקנים שגדל בהם הדבש , יקראו יער , כמו ( שיר השירים ה א ) : אכלתי יערי עם דבשי :
<b style="color: gray;">רלב"ג</b> והנה היה הדבש על פני השדה מפני שכבר היו שם כלים רבים ישכנו בהם הדבורים ויעשו בו הדבש כמנהגם והדבש היה בכלים ההם בחוד יערו כמשפט וידמה שהיו הכלים ההם מושמי' שם שורות שורות ביושר בדמיון דרך ולזה קרא זה הקבוץ הלך דבש כי האורך יקרא הלך מצד הדרך או לרבוי הדבורים שם ביער ההוא היה הדבש נגר על פני השדה כמו שפירשו הקודמים :
<b style="color: gray;">מלבי"ם פירוש המילות</b> (כה-כו) השאלות: מה החידוש שלא טעם העם לחם ולא מן הדבש, האפשר כי יעברו על האלה? : {{{ב}}} וכל הארץ באו ביער ויהי דבש על פני השדה, הגם שדבש אינו בכלל לחם :
<h3>{כו}</h3>
וַיָּבֹ֤א הָעָם֙ אֶל־הַיַּ֔עַר וְהִנֵּ֖ה הֵ֣לֶךְ דְּבָ֑שׁ וְאֵין־מַשִּׂ֤יג יָדוֹ֙ אֶל־פִּ֔יו כִּֽי־יָרֵ֥א הָעָ֖ם אֶת־הַשְּׁבֻעָֽה׃
<b style="color: gray;">רש"י</b> והנה הלך דבש . שהיה נוטף מן הקנים :
<b style="color: gray;">מצודת דוד</b> הלך דבש . הדבש היה זב מהקנים : ואין משיג ידו . עם הדבש :
<b style="color: gray;">מצודת ציון</b> הלך . מלשון הליכה , ורוצה לומר זב :
<b style="color: gray;">מלבי"ם פירוש המילות</b> ויבא כו' והנה הלך דבש רצה לומר הגם שהדבש הלך ולא היה שום עכוב לא בלקיחתו ולא באכילתו, ובכ''ז ואין משיג ידו אל פיו. וזה היה מפני כי ירא העם את השבועה והחמירו על ספיקה :
<h3>{כז}</h3>
וְיוֹנָתָ֣ן לֹֽא־שָׁמַ֗ע בְּהַשְׁבִּ֣יעַ אָבִיו֮ אֶת־הָעָם֒ וַיִּשְׁלַ֗ח אֶת־קְצֵ֤ה הַמַּטֶּה֙ אֲשֶׁ֣ר בְּיָד֔וֹ וַיִּטְבֹּ֥ל אוֹתָ֖הּ בְּיַעְרַ֣ת הַדְּבָ֑שׁ וַיָּ֤שֶׁב יָדוֹ֙ אֶל־פִּ֔יו (ותראנה) [וַתָּאֹ֖רְנָה] עֵינָֽיו׃
<b style="color: gray;">רש"י</b> ביערת הדבש . בקנה הדבש , כמו ( שמות ב ג ) : ותשם בסוף , דמתרגמינן : ושויתיה ביערא . ו'סוף' הם קנים של אגם , וכן ( שיר השירים ה א ) : אכלתי יערי עם דבשי . ובלשון ישמעאל קורין לאותו דבש סוקר''א בלע''ז , מפי רבי נתן הישמעאלי :
<b style="color: gray;">מצודת דוד</b> וישב ידו . עם המטה : ותארנה עיניו . כי חשכו בעבור הרעבון :
<b style="color: gray;">מצודת ציון</b> ותארנה . מלשון אורה :
<b style="color: gray;">מלבי"ם פירוש המילות</b> ויונתן ספר שיונתן היה לו שלש התנצלות, {{{א}}} שלא שמע בהשביע אביו והיה שוגג, {{{ב}}} וישלח את קצה המטה וכו' והיה רק טעימה קצת שזה ספק אם גזר על זה כנ''ל, {{{ג}}} ותארנה עיניו כי חשכו עיניו מחמת בולמוס רעבון ועל ידי זה שב אור עיניו, ובזה במקום שאחזתו בולמוס היה מותר לאכול על פי הדין :
<h3>{כח}</h3>
וַיַּעַן֩ אִ֨ישׁ מֵֽהָעָ֜ם וַיֹּ֗אמֶר הַשְׁבֵּעַ֩ הִשְׁבִּ֨יעַ אָבִ֤יךָ אֶת־הָעָם֙ לֵאמֹ֔ר אָר֥וּר הָאִ֛ישׁ אֲשֶׁר־יֹ֥אכַל לֶ֖חֶם הַיּ֑וֹם וַיָּ֖עַף הָעָֽם׃
<b style="color: gray;">מצודת דוד</b> ויעף העם . רצה לומר : והנה בעבור זה נעשה העם עייף ויגע :
<b style="color: gray;">מלבי"ם פירוש המילות</b> (כח-כט) השאלות: למה אמר האיש ויעף העם?, ותשובת יהונתן אינה מספקת על מה שעבר על האלה? : ויען וכו' ויעף העם, האיש הזה הוכיח לו שלא היה טעם הגזרה שלא יתאחרו בהכנת הסעודה. שלפי זה לא גזר רק על אכילת לחם בקביעות, כי הלא בהפך על ידי זה העם עיף מלרדוף אחרי האויב, וטוב היה יותר שיאכלו ויחליפו כח לרדוף, ובודאי היתה כוונתו על העינוי והצום לשם ה' הנותן ליעף כח והמושיע ואם כן גם הטעימה אסורה :
<h3>{כט}</h3>
וַיֹּ֙אמֶר֙ יֽוֹנָתָ֔ן עָכַ֥ר אָבִ֖י אֶת־הָאָ֑רֶץ רְאוּ־נָא֙ כִּֽי־אֹ֣רוּ עֵינַ֔י כִּ֣י טָעַ֔מְתִּי מְעַ֖ט דְּבַ֥שׁ הַזֶּֽה׃
<b style="color: gray;">רש"י</b> עכר אבי את הארץ . בלבל את דעתם ואת ישועתם , כמים עכורים :
<b style="color: gray;">מצודת ציון</b> עכר . ענין השחתה ובלבול , כמו ( בראשית לד ל ) : עכרתם אותי : אורו . מלשון אור :
<b style="color: gray;">מלבי"ם פירוש המילות</b> ויאמר יונתן השיב, {{{א}}} על הגזרה עצמה שלא ידעה עד הנה, עכר אבי את הארץ שלא טוב עשה בגזרה זאת, {{{ב}}} ראו נא כי ארו עיני, כי היה לו בולמוס, {{{ג}}} כי הוא החזיק ששאול גזר זאת כדי שלא יתבטלו באכילתם מרדוף אחרי האויב, ואמר הנה עכר אבי את הארץ, כי באמת לא הטיב להשיג מבוקשו באלתו זאת ונהפוך הוא ראו כי ארו עיני כי טעמתי מעט דבש הזה ואם המעט הזה חדש כחי ואור עיני, (ל) אף כי וכ''ש לוא אכול אכל היום העם משלל איביו אשר מצא, שהיו כגבורים בוסים בטיט חוצות, ואמר כי לא היו מתבטלים על ידי כן כי היה אוכל מן השלל אשר מצא מזומן לפניהם הלא השלל רב ומוכן לאכל, כי עתה וכו' רצה לומר והגם שהיו מתבטלים אז בעת אכילתם הלא וכי עתה לא רבתה מכה בפלשתים בתמיה, ומה שהיו מפסידים היום בעת האכילה היו מרויחים עתה לטרוף זרוע אף קדקד :
<h3>{ל}</h3>
אַ֗ף כִּ֡י לוּא֩ אָכֹ֨ל אָכַ֤ל הַיּוֹם֙ הָעָ֔ם מִשְּׁלַ֥ל אֹיְבָ֖יו אֲשֶׁ֣ר מָצָ֑א כִּ֥י עַתָּ֛ה לֹֽא־רָבְתָ֥ה מַכָּ֖ה בַּפְּלִשְׁתִּֽים׃
<b style="color: gray;">רש"י</b> כי עתה לא רבתה מכה . בתמיה :
<b style="color: gray;">מצודת דוד</b> אף כי . רצה לומר : ומה מטעימה לבד אורו עיני , כל שכן אם אכלו אכילה גמורה , וכי עתה לא רבתה מכה בפלשתים , כי הלא על ידי האכילה היה עוד כחם מתחזק :
<b style="color: gray;">מצודת ציון</b> לוא . כמו אם : משלל . מבזה : רבתה . מלשון רבוי :
<h3>{לא}</h3>
וַיַּכּ֞וּ בַּיּ֤וֹם הַהוּא֙ בַּפְּלִשְׁתִּ֔ים מִמִּכְמָ֖שׂ אַיָּלֹ֑נָה וַיָּ֥עַף הָעָ֖ם מְאֹֽד׃
<b style="color: gray;">מצודת דוד</b> ממכמש . ממקום מעמד פלשתים רודפים עד אילון , והכו בהם :
<b style="color: gray;">רלב"ג</b> ויכו ביום ההוא בפלשתים ממכמש אילונה . אחשוב כי ספר זה להורות על רוב שקדם לרדוף אחריהם ולהכות בהם עד שאשר נסעו ממכמש בהזעקם לרדוף אחריהם הכו בהם עד אילונה שהוא שם עיר אחרת ולזה היה עיף ויגע מאד :
<b style="color: gray;">מלבי"ם פירוש המילות</b> ויכו וכו' אילנה שהיה בחלקו של דן בגבול ארץ ישראל למערב בתחום פלשתים ושם עיפו :
<h3>{לב}</h3>
(ויעש) [וַיַּ֤עַט] הָעָם֙ אֶל־(שלל) [הַשָּׁלָ֔ל] וַיִּקְח֨וּ צֹ֧אן וּבָקָ֛ר וּבְנֵ֥י בָקָ֖ר וַיִּשְׁחֲטוּ־אָ֑רְצָה וַיֹּ֥אכַל הָעָ֖ם עַל־הַדָּֽם׃
<b style="color: gray;">רש"י</b> ויעש העם . כמו ויעט העם , לשון עיט ( בראשית טו יא ) : צאן ובקר ובני בקר . אומר אני : זה אותו ואת בנו לא תשחטו ( ויקרא כב כח ) , ולכך קראם חוטאים . ורבותינו אמרו בשחיטת קדשים , שהיו מקדישים אותם שלמים , ואוכלים לפני זריקת דם , הוא שאמר : ויאכל העם על הדם , אוכלים קדשים ועדיין דם במזרק :
<b style="color: gray;">מצודת דוד</b> על הדם . אמרו רבותינו ז''ל ( זבחים קכא ) שהקדישו שלמים , ואכלו הבשר קודם זריקת הדם , והתורה אסרתה , שנאמר ( ויקרא יט כ ) : לא תאכלו על הדם :
<b style="color: gray;">מצודת ציון</b> ויעט . ענין פריחה , כמו ( לקמן כה יד ) : ויעט בהם , ורוצה לומר במהירות רב :
<b style="color: gray;">רלב"ג</b> ויעט העם אל השלל . ר''ל סר וסבב לקחת מהשלל לאכל : וישחטו ארצה ויאכל העם על הדם . ד''ל אצל הדם כי כל א' היה שוחט במקום שהיה בו מהמקנה ואחר היו אוכלים שם וכבר דקדקה התורה שלא יאכלו אצל הדם במה שאמרה לא תאכלו על הדם כדי שלא יסתבכו באמונות הנפסדות שהיו אז למי שעושים זה כמו שזכרנו בבאורנו לדברי התורה ולזה סבב סביב שיגולו לו אבן גדולה וישחטו שם כלם ואחר ישובו למקומם לאכל ובזה ישמרו מלאכל אצל הדם :
<b style="color: gray;">מלבי"ם פירוש המילות</b> וישחטו פי' רבותינו שהקדישו הכל שלמים והם אכלו לפני זריקת דמים, וזה שכתוב וישחטו ארצה בלא מזבח בנוי ויאכל כו' על הדם בעוד שהדם קיים (כמו לא תשחט על חמץ דם זבחי) :
<h3>{לג}</h3>
וַיַּגִּ֤ידוּ לְשָׁאוּל֙ לֵאמֹ֔ר הִנֵּ֥ה הָעָ֛ם חֹטִ֥אים לַֽיהוָ֖ה לֶאֱכֹ֣ל עַל־הַדָּ֑ם וַיֹּ֣אמֶר בְּגַדְתֶּ֔ם גֹּֽלּוּ־אֵלַ֥י הַיּ֖וֹם אֶ֥בֶן גְּדוֹלָֽה׃
<b style="color: gray;">רש"י</b> גלו אלי . לשון גללו : היום . מבעוד יום , ולמטה ( פסוק לד ) נאמר : ויגישו איש שורו בידו הלילה , רבותינו נחלקו בדבר בסוף מסכת זבחים , יש מהן פירשו : כאן בחולין כאן בקדשים . ויש מהן פירשו : כאן בקדשים שהוקדשו ליקרב בבמת נוב גדולה , כאן בקדשים שהוקדשו ליקרב בבמה קטנה , למד על עולת יחיד שכשירה לישחט בלילה : אבן גדולה . עשאה במה , לזרוק עליה דם והקטר חלבים :
<b style="color: gray;">מצודת דוד</b> אבן גדולה . לעשותה במה , לזרוק עליה את הדם :
<b style="color: gray;">מצודת ציון</b> בגדתם . פשעתם : גלו . גלגלו :
<b style="color: gray;">מלבי"ם פירוש המילות</b> בגדתם בקדשים, גלו אלי היום אבן גדולה להיות במקום מזבח :
<h3>{לד}</h3>
וַיֹּ֣אמֶר שָׁא֣וּל פֻּ֣צוּ בָעָ֡ם וַאֲמַרְתֶּ֣ם לָהֶ֡ם הַגִּ֣ישׁוּ אֵלַי֩ אִ֨ישׁ שׁוֹר֜וֹ וְאִ֣ישׁ שְׂיֵ֗הוּ וּשְׁחַטְתֶּ֤ם בָּזֶה֙ וַאֲכַלְתֶּ֔ם וְלֹֽא־תֶחֶטְא֥וּ לַֽיהוָ֖ה לֶאֱכֹ֣ל אֶל־הַדָּ֑ם וַיַּגִּ֨שׁוּ כָל־הָעָ֜ם אִ֣ישׁ שׁוֹר֧וֹ בְיָד֛וֹ הַלַּ֖יְלָה וַיִּשְׁחֲטוּ־שָֽׁם׃
<b style="color: gray;">רש"י</b> פוצו בעם . הכריזו במקומות הרבה , ויהיו המכריזים נפוצים בעם : ושחטתם בזה . כאן , במקום שחיטה . דבר אחר : סכין בדק להם : הלילה . בהמות של חולין נשחטו בלילה , כך מפורש בזבחים ( שם ) :
<b style="color: gray;">מצודת דוד</b> פוצו . התפזרו בין העם : הגישו אלי . אל מקום הבמה , בכדי לזרוק את הדם מיד על הבמה , ואחר תאכלו :
<b style="color: gray;">מצודת ציון</b> פוצו . התפזרו , כמו ( שמות ה יב ) : ויפץ העם : שיהו . שה שלו : בזה . במקום הזה :
<b style="color: gray;">רלב"ג</b> פוצו בעם . ר''ל התפרדו אנה ואנה בכל המחנה לצותם כלם שיעשו איש שורו ואיש שיו לשחוט על האבן כדי שיהיו העם נשמרים מלאכל על הדם זהו הפי' אשר פירשנו אנחנו בזה והוא נאות מאד וכבר ראינו בו פירושים למפרשים בלתי נאותים אם באנו לספר מה שיש בהם מהספק יארך מאד ואין זה מכונתינו :
<b style="color: gray;">מלבי"ם פירוש המילות</b> ושחטתם בזה במקום הזה קרוב למזבח שיזרקו הדם תיכף :
<h3>{לה}</h3>
וַיִּ֧בֶן שָׁא֛וּל מִזְבֵּ֖חַ לַֽיהוָ֑ה אֹת֣וֹ הֵחֵ֔ל לִבְנ֥וֹת מִזְבֵּ֖חַ לַֽיהוָֽה׃
<b style="color: gray;">רש"י</b> אותו החל . אותו המזבח , ראשון למזבחות שבנה שאול :
<b style="color: gray;">מצודת דוד</b> אותו החל . רצה לומר : עם האבן האמור למעלה , התחיל בנין המזבח , וגמרה בשאר אבנים :
<b style="color: gray;">מצודת ציון</b> אותו . עמו :
<b style="color: gray;">רלב"ג</b> ויבן שאול מזבח לה' אותו החל לבנות מזבח לה' . ראוי שתדע שלא יתכן שנאמר כי שאול החל לבנות מזבח לה' שהרי כמה וכמה אנשים בנו מזבח קודם שאול כמו שאמרו במדרש והנראה בעיני שהרצון בזה כי כשצוה שאול לגול אבן גדולה לשחוט עליה איש שורו ואיש שיו החל הענין ההוא לבנות מזבח לה' כי בלילה ההוא לא בנאו כי היה נחפז לרדוף אחרי פלשתים אך היתה האבן ההיא התחלת הבנין ושם בנה המזבח אחר כן להזכיר הנס שנעשה להם ולתת תודה לשם ית' כעל כל אשר גמלם או יהיה הכנוי באותו החל שב אל האבן ואל תתמה אם יהיה אבן פעם זכר פעם נקבה כי יש כמוהו רבים בלשון , והנה התעורר שאול בראותו ההצלחה לישראל לרדוף אחרי פלשתים בלילה ההוא בעינו ולא נשלמ' כונתו כי שאלו באלהים ולא ענהו ביום ההוא על דבר חטא יונתן לפי מה שנתברר על פי הגורל :
<b style="color: gray;">מלבי"ם פירוש המילות</b> ויבן מן האבן הזה בנה מזבח כי אתו החל לבנות רצה לומר אחר שהחל לבנות אותו בעת תחלת השחיטה שהכינהו למזבח רק לא בנאו כראוי מפני חפזון העם לכן גמר בנינו אח''ז שיהיה מזבח בנוי ומשוכלל :
<h3>{לו}</h3>
וַיֹּ֣אמֶר שָׁא֡וּל נֵרְדָ֣ה אַחֲרֵי֩ פְלִשְׁתִּ֨ים ׀ לַ֜יְלָה וְֽנָבֹ֥זָה בָהֶ֣ם ׀ עַד־א֣וֹר הַבֹּ֗קֶר וְלֹֽא־נַשְׁאֵ֤ר בָּהֶם֙ אִ֔ישׁ וַיֹּ֣אמְר֔וּ כָּל־הַטּ֥וֹב בְּעֵינֶ֖יךָ עֲשֵׂ֑ה וַיֹּ֙אמֶר֙ הַכֹּהֵ֔ן נִקְרְבָ֥ה הֲלֹ֖ם אֶל־הָאֱלֹהִֽים׃
<b style="color: gray;">מצודת ציון</b> ונבוזה . מלשון בזה ושלל : הלום . לפה , כמו ( שם ג ה ) : אל תקרב הלום :
<b style="color: gray;">מלבי"ם פירוש המילות</b> ויאמר שאול חשב כי הם מנוצחים בהחלט ואין צריך רק לבוז השלל ולמחות יתר הפלטה וע''כ לא שאל באורים ותומים, ויאמר הכהן השיב מי יודע אם לא נתאספו שנית בעריהם, ולכן נקרבה לשאול בה' :
<h3>{לז}</h3>
וַיִּשְׁאַ֤ל שָׁאוּל֙ בֵּֽאלֹהִ֔ים הַֽאֵרֵד֙ אַחֲרֵ֣י פְלִשְׁתִּ֔ים הֲתִתְּנֵ֖ם בְּיַ֣ד יִשְׂרָאֵ֑ל וְלֹ֥א עָנָ֖הוּ בַּיּ֥וֹם הַהֽוּא׃
<h3>{לח}</h3>
וַיֹּ֣אמֶר שָׁא֔וּל גֹּ֣שֽׁוּ הֲלֹ֔ם כֹּ֖ל פִּנּ֣וֹת הָעָ֑ם וּדְע֣וּ וּרְא֔וּ בַּמָּ֗ה הָֽיְתָ֛ה הַחַטָּ֥את הַזֹּ֖את הַיּֽוֹם׃
<b style="color: gray;">רש"י</b> פנות העם . שרי העם , אבן הפנה היא החשובה :
<b style="color: gray;">מצודת דוד</b> כל פנות העם . כי כל שבט עמד בפנה בפני עצמה , ואמר שכולם מכל הפנות יגשו הלום , בכדי שכולכם תראו ותדעו , בדבר מה היתה החטאת הזאת אשר בעבורה לא ענני ה' : היום . רצה לומר : בודאי זה מקרוב נעשתה , כי הלא ביום הצליחו במלחמה :
<b style="color: gray;">מצודת ציון</b> פנות . מלשון פינה וזויות :
<b style="color: gray;">מלבי"ם פירוש המילות</b> במה היתה החטאת הזה היום רצה לומר שאי אפשר שהיתה החטאת בזמן העבר, אחר שעשה להם נס ותשועה כיום הזה וע''כ שנולדה איזו חטאת היום, אחרי הנס :
<h3>{לט}</h3>
כִּ֣י חַי־יְהוָ֗ה הַמּוֹשִׁ֙יעַ֙ אֶת־יִשְׂרָאֵ֔ל כִּ֧י אִם־יֶשְׁנ֛וֹ בְּיוֹנָתָ֥ן בְּנִ֖י כִּ֣י מ֣וֹת יָמ֑וּת וְאֵ֥ין עֹנֵ֖הוּ מִכָּל־הָעָֽם׃
<b style="color: gray;">מצודת דוד</b> כי חי ה' . הריני נשבע חי ה' וכו' : אם ישנו . החטא ההוא :
<b style="color: gray;">מצודת ציון</b> ישנו . מלשון יש :
<b style="color: gray;">מלבי"ם פירוש המילות</b> כי אם ישנו ביונתן הגם שהוא היה אמצעי אל התשועה, מות יומת כי כפי שדבקה בו ההשגחה כן יגדל החטא שעשה להעלות חמת ה', כי יגדל החטא לפי מעלת החוטא ולפי קרבתו אל האלהים, והרמב''ן דעתו שזה נכלל במ''ש כל חרם אשר יחרם מן האדם לא יפדה מות יומת, שיש כח ביד בית דין לגזור חרם והעובר עליו חייב מיתה כמו שהיה בחרמו של יהושע, ובחרם שנהרגו בני יביש גלעד בגבעה :
<h3>{מ}</h3>
וַיֹּ֣אמֶר אֶל־כָּל־יִשְׂרָאֵ֗ל אַתֶּם֙ תִּֽהְיוּ֙ לְעֵ֣בֶר אֶחָ֔ד וַֽאֲנִי֙ וְיוֹנָתָ֣ן בְּנִ֔י נִהְיֶ֖ה לְעֵ֣בֶר אֶחָ֑ד וַיֹּאמְר֤וּ הָעָם֙ אֶל־שָׁא֔וּל הַטּ֥וֹב בְּעֵינֶ֖יךָ עֲשֵֽׂה׃
<b style="color: gray;">רש"י</b> לעבר אחד . להפיל גורל בין כלכם ובינינו :
<b style="color: gray;">מצודת דוד</b> לעבר אחד . רצה לומר : נחלק את עצמנו לשני חלקים , אתם כולכם לצד אחד , ואני ובני וכו' , ונפיל הגורל בין שני החלקים :
<b style="color: gray;">מצודת ציון</b> לעבר . לצד :
<h3>{מא}</h3>
וַיֹּ֣אמֶר שָׁא֗וּל אֶל־יְהוָ֛ה אֱלֹהֵ֥י יִשְׂרָאֵ֖ל הָ֣בָה תָמִ֑ים וַיִּלָּכֵ֧ד יוֹנָתָ֛ן וְשָׁא֖וּל וְהָעָ֥ם יָצָֽאוּ׃
<b style="color: gray;">רש"י</b> הבה תמים . תן גורל אמת : והעם יצאו . נקיים מן הגורל :
<b style="color: gray;">מצודת דוד</b> הבה תמים . שיפול הגורל בהשגחה ולא במקרה :
<b style="color: gray;">מצודת ציון</b> הבה . תנה , כמו ( בראשית כט כא ) : הבה את אשתי : תמים . מלשון תם , רוצה לומר דבר שלם ואמת :
<h3>{מב}</h3>
וַיֹּ֣אמֶר שָׁא֔וּל הַפִּ֕ילוּ בֵּינִ֕י וּבֵ֖ין יוֹנָתָ֣ן בְּנִ֑י וַיִּלָּכֵ֖ד יוֹנָתָֽן׃
<h3>{מג}</h3>
וַיֹּ֤אמֶר שָׁאוּל֙ אֶל־י֣וֹנָתָ֔ן הַגִּ֥ידָה לִּ֖י מֶ֣ה עָשִׂ֑יתָה וַיַּגֶּד־ל֣וֹ יוֹנָתָ֗ן וַיֹּאמֶר֩ טָעֹ֨ם טָעַ֜מְתִּי בִּקְצֵ֨ה הַמַּטֶּ֧ה אֲשֶׁר־בְּיָדִ֛י מְעַ֥ט דְּבַ֖שׁ הִנְנִ֥י אָמֽוּת׃
<b style="color: gray;">מצודת דוד</b> מה עשית . מה העון שעשית : הנני אמות . מוכן אני למות ולא אתרעם :
<b style="color: gray;">מלבי"ם פירוש המילות</b> הנני אמות, יונתן בצדקתו לא אמר התנצלות שאמר (למעלה כ''ט ול') אחר שראה שהגורל עלה עליו כי חטא :
<h3>{מד}</h3>
וַיֹּ֣אמֶר שָׁא֔וּל כֹּֽה־יַעֲשֶׂ֥ה אֱלֹהִ֖ים וְכֹ֣ה יוֹסִ֑ף כִּֽי־מ֥וֹת תָּמ֖וּת יוֹנָתָֽן׃
<b style="color: gray;">מצודת דוד</b> כה יעשה אלהים . הוא ענין שבועה , וגזם ולא פירש , והרי הוא כאלו אמר , כזאת וכזאת רעה יעשה לי אלהים וכו' :
<b style="color: gray;">רלב"ג</b> והנה נשבע שאול שמו' יומת יונתן בנו על דבר זה החטא וסבבו ישראל שלא מת יונתן כי עם אלהים עשה מעשיו ביום ההוא והנה ההצלחה הזאת נקראת פדייה על דרך אמרו פדה בשלום נפשי ופדויי ה' ישובון :
<h3>{מה}</h3>
וַיֹּ֨אמֶר הָעָ֜ם אֶל־שָׁא֗וּל הֲ‍ֽיוֹנָתָ֤ן ׀ יָמוּת֙ אֲשֶׁ֣ר עָ֠שָׂה הַיְשׁוּעָ֨ה הַגְּדוֹלָ֣ה הַזֹּאת֮ בְּיִשְׂרָאֵל֒ חָלִ֗ילָה חַי־יְהוָה֙ אִם־יִפֹּ֞ל מִשַּׂעֲרַ֤ת רֹאשׁוֹ֙ אַ֔רְצָה כִּֽי־עִם־אֱלֹהִ֥ים עָשָׂ֖ה הַיּ֣וֹם הַזֶּ֑ה וַיִּפְדּ֥וּ הָעָ֛ם אֶת־יוֹנָתָ֖ן וְלֹא־מֵֽת׃
<b style="color: gray;">רש"י</b> ויפדו העם . התירו לו לשאול שבועתו :
<b style="color: gray;">מצודת דוד</b> היונתן ימות . וכי מן הראוי שימות יונתן , אשר באה על ידו תשועה גדולה : חלילה . חולין וגנאי הוא להמיתו : אם יפול משערת וכו' . הוא ענין גוזמא ומליצה , כדרך שהבריות אומרים , ורצה לומר : שלא יעשה לו מאומה רע : כי עם אלהים . רצה לומר : היום הזה עשה טובה עם אלהים להושיע לעמו בסכנת נפשו , ואיך אם כן יהיה עובר על השבועה במזיד בשאט נפש , ובודאי שוגג היה ולא ידע מהשבועה : ויפדו העם . בהדברים האלה פדאוהו מן המיתה , ולא הומת :
<b style="color: gray;">מלבי"ם פירוש המילות</b> היונתן ימות ואמרו שני טעמים, {{{א}}} גם אם חטא הלא הוא עשה הישועה הגדולה וכו' והעם ימסרו נפשם עליו כמו שמסר נפשו עליהם ויגינו עליו, {{{ב}}} חלילה לאמר עליו שחטא ושיפול אף אחד משערת ראש נזרו ארצה אחר כי עם אלהים עשה היום הזה ודבקה בו ההשגחה האלהית איך יצוייר שיחטא ואשם בזדון, ובודאי המליצו עליו שהיה שוגג ושלא אכל לחם רק טעם דבש ולא נחשב לו חטא רק לפי מעלתו שעם אלהים עשה היום הזה והקב''ה מדקדק עמו כחוט השערה לעשות לו שגגות כזדונות ולא יתחייב מיתה כעובר במזיד, אמנם נשאר הקושיא מדוע לא נענה שאול אחר שיהונתן היה שוגג, וכתב מהרי''א שעקר מה שלא נענה היה בחטאת עצמו על שעבר את פי ה' בגלגל ולפי שהתשועה הזאת לא היתה על ידי שאול ובזכותו רק על ידי יונתן וזכותו, לכן לא השיבו כששאל אם ירדוף אחרי פלשתים להראות שאינו חפץ בו וברדיפתו, והוא חשב שהיה בסבת האכילה ושאל על האוכל לכן השיבו ה' כדי שידע שלא קצף בעבור האוכל כי על זה השיב, רק בעבור שאול, עכ''ד והוא דוחק מבואר. והעקר שה' חשב לצדיק כזה אשר דבקה בו ההשגחה, השוגג כזדון, כי אחר שנגלה לו שעבר על החרם היה לו להשתדל אצל אביו שישאל על נדרו ויעקר הנדר למפרע, בפרט כי אמר עכר אבי את הארץ, ובנדר כזה שלא הועיל בזה למלחמה הזאת יכול להתחרט חרטה דמעיקרא, ועל ידי שעלה עליו הגורל שאל שאול על הנדר, וי''ל שזה מה שכתוב ויפדו העם את יונתן, שהשתדלו ששאול התיר לו את נדרו, והיה לו פתח חרטה על ידי שאמרו העם היונתן ימות, ובמדרש ויפדו העם נתנו משקלו זהב ופדאוהו, רבי יוחנן וריש לקיש, רבי יוחנן אמר וכי לחם אכל והלא דבש אכל, ריש לקיש אמר וכי אכל והלא מטעמת טעם, והם שני הטעמים שהזכרתי למעלה :
<h3>{מו}</h3>
וַיַּ֣עַל שָׁא֔וּל מֵאַחֲרֵ֖י פְּלִשְׁתִּ֑ים וּפְלִשְׁתִּ֖ים הָלְכ֥וּ לִמְקוֹמָֽם׃
<b style="color: gray;">מצודת דוד</b> מאחרי פלשתים . שב למקומו ולא רדפם עוד :
<h3>{מז}</h3>
וְשָׁא֛וּל לָכַ֥ד הַמְּלוּכָ֖ה עַל־יִשְׂרָאֵ֑ל וַיִּלָּ֣חֶם סָבִ֣יב ׀ בְּֽכָל־אֹיְבָ֡יו בְּמוֹאָ֣ב ׀ וּבִבְנֵי־עַמּ֨וֹן וּבֶאֱד֜וֹם וּבְמַלְכֵ֤י צוֹבָה֙ וּבַפְּלִשְׁתִּ֔ים וּבְכֹ֥ל אֲשֶׁר־יִפְנֶ֖ה יַרְשִֽׁיעַ׃
<b style="color: gray;">מצודת דוד</b> לכד המלוכה . רצה לומר : התחזק בה להיות בידו מבלי פקפוק , כי נלחם באויביו והצליח , והחריד האויב :
<b style="color: gray;">מצודת ציון</b> ירשיע . יחריד ויבלבל , וכן ( איוב לד כט ) : והוא ישקיט ומי ירשיע , והוא על שם שנכון ביד הרשע חרדה ובלבול :
<b style="color: gray;">רלב"ג</b> ושאול לכד המלוכה על ישראל . כי באלו התשועות הנפלאות שנעשו על ידו בהלחמו בכל אויביו לכד המלוכ' על ישראל בשייראו ממנו כל העם יראה עצומה ונכנעו לעשות מצותו וגזרתו בלא עכוב : ובכל אשר יפנה ירשיע . ר''ל שיחייב אויביו וישחיתם על דרך אומר אל אלוה אל תרשיעני או יהיה הרצון בזה ירשיע היה נלחם ר''ל שהוא היה נלחם בכל אשר יפנה שיעשו לו חמס וזהו אמרו בסוף ויצל את ישראל מיד שוסהו כי לא היה נלחם בהם אם לא מפני היותם שוסים את ישראל ומרשיעים כנגדם :
<b style="color: gray;">מלבי"ם פירוש המילות</b> ושאול לכד המלוכה כי בעוד פלשתים מושלים בישראל לא היתה מלכותו חזקה כל כך ובכל אשר יפנה ירשיע פירוש בכל מקום שרצה לפנות מי שרוצה להרשיע ולהרע לישראל לחם עמו ונצחו :
<h3>{מח}</h3>
וַיַּ֣עַשׂ חַ֔יִל וַיַּ֖ךְ אֶת־עֲמָלֵ֑ק וַיַּצֵּ֥ל אֶת־יִשְׂרָאֵ֖ל מִיַּ֥ד שֹׁסֵֽהוּ׃
<b style="color: gray;">רש"י</b> ויעש חיל . ויאסף חיל :
<b style="color: gray;">מצודת דוד</b> ויצל וכו' . רק את ישראל הציל מידו , אבל לא החרימו , עד שאמר לו שמואל בדבר ה' להחרימו :
<b style="color: gray;">מצודת ציון</b> ויעש . ענין אסיפה , כמו ( במדבר כד יח ) : וישראל עושה חיל : חיל . אנשי חיל : שוסהו . ענין דריכה ורמיסה , כמו ( שופטים ב יד ) : שוסים וישוסו :
<b style="color: gray;">מלבי"ם פירוש המילות</b> ויעש חיל יען ספר כל המלחמות ספר גם מלחמת עמלק שבו עשה חיל פי' קבץ חיל רב מישראל : ויצל כי לא החרים את כולם כי היתה כוונתו רק להצילם מיד שוסיהם בהוה לא למחות את שמו בעבור העבר כמצות ה' :
<h3>{מט}</h3>
וַיִּֽהְיוּ֙ בְּנֵ֣י שָׁא֔וּל יוֹנָתָ֥ן וְיִשְׁוִ֖י וּמַלְכִּי־שׁ֑וּעַ וְשֵׁם֙ שְׁתֵּ֣י בְנֹתָ֔יו שֵׁ֤ם הַבְּכִירָה֙ מֵרַ֔ב וְשֵׁ֥ם הַקְּטַנָּ֖ה מִיכַֽל׃
<b style="color: gray;">מצודת דוד</b> וישוי . הוא איש בושת , כי בדברי הימים ( א ח לג ) לא זכר ישוי , וזכר במקומו אשבעל , והוא איש בושת , וכן ירובעל נקרא גם ירובשת ( שמואל ב יא כא ) ואף בעת נהרגו בני שאול במלחמה ( לקמן לא ב ) , לא חשב ישוי , וזהו כי הוא איש בושת , ונשאר חי ומלך , ומה שלא זכר פה את אבינדב הנחשב בבני שאול אשר מתו במלחמה , וגם בדברי הימים , אולי לא נולד עדיין בעת ההיא :
<b style="color: gray;">רלב"ג</b> והנה האריך בזכירת שמות בניו ובנותיו ושם אשתו ושם שרי הצבא אשר לו לכבוד שאול ולצורך מה שזכר אחר זה באלו הספורים :
<b style="color: gray;">מלבי"ם פירוש המילות</b> וישוי הוא אבינדב הנז' לקמן ל''א ובדה''א ט', ולא חשיב איש בושת שהיה מלך אחר כך ונודע שמו בלא''ה, כך כתב רי''א :
<h3>{נ}</h3>
וְשֵׁם֙ אֵ֣שֶׁת שָׁא֔וּל אֲחִינֹ֖עַם בַּת־אֲחִימָ֑עַץ וְשֵׁ֤ם שַׂר־צְבָאוֹ֙ אֲבִינֵ֔ר בֶּן־נֵ֖ר דּ֥וֹד שָׁאֽוּל׃
<b style="color: gray;">רש"י</b> אבינר בן נר . ונר היה דוד שאול , אחיו של קיש , ושניהם בני אביאל , וגם אביאל נקרא נר , בדברי הימים ( א ח לג ) , שהיה מדליק נרות לרבים במבואות האפלים ( ויקרא רבה ט ב ) :
<b style="color: gray;">מצודת דוד</b> דוד שאול . נר היה דוד שאול :
<b style="color: gray;">רלב"ג</b> והקדים אבנר לקיש אבי שאול למעלת אבנר ולפחיתות קיש הלא תראה מה שאמר במה שקדם מה זה היה לבן קיש ולזאת הסבה ג''כ הקדים לזכור אבנר קודם שיזכור אביו שהיה שר צבא ג''כ ויחס מפני זה נר אביו שהוא אבי אבנר באמרו ונר אבי אבנר בן אביאל :
<h3>{נא}</h3>
וְקִ֧ישׁ אֲבִֽי־שָׁא֛וּל וְנֵ֥ר אֲבִֽי־אַבְנֵ֖ר בֶּן־אֲבִיאֵֽל׃
<b style="color: gray;">מצודת דוד</b> בן אביאל . קיש ונר , כל אחד מהם היה בן אביאל :
<b style="color: gray;">מלבי"ם פירוש המילות</b> וקיש רצה לומר איך היה אבנר דוד שאול כי קיש ונר היו בני אביאל אחים מן האב, ובן אביאל מוסב גם על קיש :
<h3>{נב}</h3>
וַתְּהִ֤י הַמִּלְחָמָה֙ חֲזָקָ֣ה עַל־פְּלִשְׁתִּ֔ים כֹּ֖ל יְמֵ֣י שָׁא֑וּל וְרָאָ֨ה שָׁא֜וּל כָּל־אִ֤ישׁ גִּבּוֹר֙ וְכָל־בֶּן־חַ֔יִל וַיַּאַסְפֵ֖הוּ אֵלָֽיו׃
<b style="color: gray;">רש"י</b> וראה שאול . לשון הוה , כשהיה שאול רואה איש גבור חיל , היה אוספו אליו :
<b style="color: gray;">מצודת דוד</b> וראה . כאשר ראה שאול איש גבור וכו' , היה מאספו אליו :
<b style="color: gray;">מצודת ציון</b> בן חיל . הוא היודע תחבולות המלחמה : ויאספהו . הכניסו אליו :
<b style="color: gray;">רלב"ג</b> כל איש גבור וכל בן חיל . הנה אחשוב כי קרא הגבו' האיש החזק והאמיץ הבקיא בעניני המלחמות ובן חיל מצליח במלחמות :
<h2>שמואל א פרק-טו</h2>
<h3>{א}</h3>
וַיֹּ֤אמֶר שְׁמוּאֵל֙ אֶל־שָׁא֔וּל אֹתִ֨י שָׁלַ֤ח יְהוָה֙ לִמְשָׁחֳךָ֣ לְמֶ֔לֶךְ עַל־עַמּ֖וֹ עַל־יִשְׂרָאֵ֑ל וְעַתָּ֣ה שְׁמַ֔ע לְק֖וֹל דִּבְרֵ֥י יְהוָֽה׃
<b style="color: gray;">רש"י</b> ועתה שמע לקול דברי ה' . פעם אחת נסכלת , עתה הזהר בעצמך :
<b style="color: gray;">מצודת דוד</b> אותי שלח וכו' . רצה לומר , והנך רואה שנתקיים הדבר ודבר ה' בפי אמת , ולזה שמע לקול דברי ה' אשר אומר לך , ולא תפקפק בדבריו על היותו דבר זר להחרים את כל הנמצא לעמלק :
<b style="color: gray;">מלבי"ם פירוש המילות</b> השאלות: מה נשתנה עמלק מכל אויבי ישראל אשר הרעו והצירו להם ורק עליו צוה למחות את שמו?, ובמה היה חטא שאול גדול כל כך והוא נלחם בעמלק והכריתו? : אתי שלח ה'. בספור הכתובים יבואו גם כן אחת לאחת הטעמים שלא קבל ה' תשובת שאול ולקח המלכות ממנו, ולא כן דוד שחטא גם כן ונמחל לו, וטעם א' כתב העקרים (פכ''ד מאמר ד') כי חטא שאול היה בעניני המלוכה וחטא דוד לא היה בענין המלוכה, ונסביר על ידי משל, שני סופרים שחטאו א' זייף שטרות והשני גלה ערות בשר, שהדין הוא שזה השני ילקה וחוזר לאומנתו, והראשון שחטא באומנתו יפסל מלהיות סופר, וכן דוד חטא באשר הוא אדם לא באשר הוא מלך, ושאול חטא במצוה שנצטוה בה מצד מלכותו, לכן היה הדין שתלקח המלכות ממנו, כמו ששלמה שחטא ברבוי נשים שהיא מצות המלך נקרע מלכותו, ויהוא ששמר מה שנצטוה בעניני המלכות להשמיד בית ירבעם, בני רבעים ישבו לו על כסא ישראל אף על פי שחטא בשאר עבירות, וזה שכתוב אותי שלח ה' למשחך למלך כאומר דע כי מצוה זו היא משתלשלת ממה שנמשחת למלך, וכמו שנשלחתי למשחך כן נשלחתי אליך בשליחות הזאת שזה יהיה בחינה אל קיום המלכות בידך ולכן עתה שמע לקול דברי ה' :
<h3>{ב}</h3>
כֹּ֤ה אָמַר֙ יְהוָ֣ה צְבָא֔וֹת פָּקַ֕דְתִּי אֵ֛ת אֲשֶׁר־עָשָׂ֥ה עֲמָלֵ֖ק לְיִשְׂרָאֵ֑ל אֲשֶׁר־שָׂ֥ם לוֹ֙ בַּדֶּ֔רֶךְ בַּעֲלֹת֖וֹ מִמִּצְרָֽיִם׃
<b style="color: gray;">מצודת דוד</b> פקדתי . זוכר אני את אשר עשה עמלק לישראל : אשר שם לו . כפל הדבר במלות שונות לתוספת ביאור :
<b style="color: gray;">מצודת ציון</b> פקדתי . ענין זכרון : שם . מלשון שימה :
<b style="color: gray;">מלבי"ם פירוש המילות</b> כה אמר ה' צבאות, הנה התורה בארה בטעם מצות מיחוי זכר עמלק כמה טעמים כמ''ש זכור את אשר עשה לך עמלק בדרך בצאתכם ממצרים אשר קרך בדרך ויזנב בך כל הנחשלים אחריך ואתה עיף ויגע ולא ירא אלהים. רצה לומר כי כל עורכי מלחמות יהיו באחד מחמשה פנים. {{{א}}} או שילחם על ארץ לכבשה להגדיל את ארצו, וזה היה בדרך כי לא היית אז בארץ נושבת, {{{ב}}} אם יקרב עם אל גבול ארצו ילחם עמו מיראתו פן יעבור בגבולו, כמו מלחמת סיחון ועוג, וזה היה בצאתכם ממצרים שהייתם רחוקים מארצו, {{{ג}}} מחמת איזה מריבה ומשטמה שיש בין שני העמים הלוחמים אבל הוא קרך בדרך דרך מקרה ולא היה לו דבר עמך, {{{ד}}} להראות גבורתו ותקפו להיות לו לשם, אבל הוא זנב כל הנחשלים ואתה עיף ויגע בענין שלא כיון להראות כח בקרב. {{{ה}}} בעבור הדת שחושב שה' ירצה מעשיו שיכחיד אומה הבלתי מאמנת בדתו ואלהיו, והוא לא ירא אלהים, בענין שמלחמתו לא היה לה שום סבה מן הסבות שבעבורם יתגרו מלחמות, רק הסבה העצמיית היתה כמ''ש המפרשים, {{{א}}} מחמת הכפירה באלהים ויען שאז שמעו עמים ירגזון מהאותות והמופתים שעשה אז בים ובמצרים רצה ללחום בם ולהראות שאין ביכולת ה' להושיעם עד שעקר מלחמתו היתה נגד ה', {{{ב}}} נגעה שנאתו על ישראל מצד אבותיהם ומשטמת עשו (שהיה עמלק מזרעו) אל יעקב, ולכן צוה ה' למחות זכרו, ופה לא תפס רק שני טעמים אשר שם לו בדרך בעלותו ממצרים, כי רוב המלחמות יהיו בעבור הארצות, והוא או לכבוש ארץ, שנגד זה אמר בדרך, או שלא יכבשו ארצו, שנגד זה אמר בעלותו ממצרים. ורצה לומר שלא היה דרך מלחמה כנהוג רק דרך כפירה נגד ה', ומשטמת נצח נגד צור מחצבתם, הנשמר בלבם דור דור, כמ''ש מלחמה לה' בעמלק מדר דר :
<h3>{ג}</h3>
עַתָּה֩ לֵ֨ךְ וְהִכִּֽיתָ֜ה אֶת־עֲמָלֵ֗ק וְהַֽחֲרַמְתֶּם֙ אֶת־כָּל־אֲשֶׁר־ל֔וֹ וְלֹ֥א תַחְמֹ֖ל עָלָ֑יו וְהֵמַתָּ֞ה מֵאִ֣ישׁ עַד־אִשָּׁ֗ה מֵֽעֹלֵל֙ וְעַד־יוֹנֵ֔ק מִשּׁ֣וֹר וְעַד־שֶׂ֔ה מִגָּמָ֖ל וְעַד־חֲמֽוֹר׃
<b style="color: gray;">רש"י</b> משור ועד שה . שהיו בעלי כשפים , ומשנין עצמן ודומין לבהמה :
<b style="color: gray;">מצודת דוד</b> עתה וכו' . רצה לומר : מאז הכיתם ולא החרמתם , עתה לך והחרימם מכל ומכל :
<b style="color: gray;">מצודת ציון</b> והחרמתם . ענין כליון וכריתה : מעולל . הוא הרך בשנים , כמו ( ישעיהו סה כ ) : עול ימים והוא גדול מן היונק :
<b style="color: gray;">רלב"ג</b> והמתה מאיש ועד אשה וגו' . בגדול החל ובקטון כלה וזה בהדרגה כי האיש יותר נכבד מהאשה וכל אחד מהם יותר נכבד מהעולל כי הוייתו חסרה עדיין כי לא נשלם הגדול בו והצמיחה והעולל יותר נכבד מהיונק כי היונק עם חסרון גופו הנה הוא חסר הכח עד שלא יוכל לעכל כי אם החלב שהוא מתדמה לטבעי מאד והשור יותר נכבד מהשה והגמל הוא כמו ממוצע בין טבע הטהור וטבע הטמא והחמור הוא מהמינים הנחותים שבבהמה הטמאה :
<b style="color: gray;">מלבי"ם פירוש המילות</b> עתה לך והכיתה, ומפרש איך יכה אותם, {{{א}}} הממון והקנינים והחרמתם כו' בל תהנו מהם, {{{ב}}} הנפשות ולא תחמל עליו רק והמתה מאיש וכו' מוסיף והולך, שהאשה חלושה מהאיש, ואחריהם גם העולל הקטן ואף היונק שדים שחלוש יותר, ואחריהם הבעלי חיים משור ועד שה, ואף : : . הבהמות טמאות מגמל ועד חמור, והחמור פחות בשווי מן הגמל. והנה מ''ש ולא תחמול עליו ולא אמר ולא תחוס או ולא תרחם עליו, יבואר בפסוק ט' :
<h3>{ד}</h3>
וַיְשַׁמַּ֤ע שָׁאוּל֙ אֶת־הָעָ֔ם וַֽיִּפְקְדֵם֙ בַּטְּלָאִ֔ים מָאתַ֥יִם אֶ֖לֶף רַגְלִ֑י וַעֲשֶׂ֥רֶת אֲלָפִ֖ים אֶת־אִ֥ישׁ יְהוּדָֽה׃
<b style="color: gray;">רש"י</b> וישמע שאול . לשון הכרזה , כמו ( לעיל יד כ ) : ויזעק שאול : ויפקדם בטלאים . אמר לכל אחד ואחד , שיקח טלה מצאנו של מלך , ואחר כך מנה את הטלאים , לפי שאסור למנות את ישראל , שנאמר בם ( בראשית לב יב ) : לא יספר מרוב :
<b style="color: gray;">מצודת ציון</b> וישמע . ענין אסיפה הבאה בשמיעת קול המאסף , וכן ( ירמיהו נ כט ) : השמיעו אל בבל רבים : ויפקדם . ענין מנין ומספר : בטלאים . שם מקום , כמו ( יהושע טו כד ) : זיף וטלם ובעלות . ורבותינו ז''ל אמרו ( יומא כב ב ) : בטלאים ממש , לפי שאסור למנות את ישראל לגולגולת , ומנאם בטלאים , וכל אחד לקח טלה מעדר שאול , והחזירו למקום מיוחד , ומנו הטלאים וידעו מספר בני ישראל : רגלי . הולכי רגל , לא רוכבים :
<b style="color: gray;">רלב"ג</b> ויפקדם בטלאים . עשה זה כדי שיפקוד הטלאים ולא יפקוד העם פן יהיה בהם נגף בפקוד אותם כמו שקרה לדוד ולזאת הסבה גם כן מנה אותם בבזק במלחמת נחש מלך בני עמון :
<b style="color: gray;">מלבי"ם פירוש המילות</b> השאלות: מה רצה במ''ש וישמע את העם? : וישמע גם זה הוצעה להגדיל חטא שאול, בל תאמר שהיה ירא את העם כמו שהתנצל אחר כך, כי הוא השמיע את העם רצה לומר שצוה להכריז מאמר הנביא וכל פקודתו, ובודאי לא היו עומדים נגדו אם היה מוכיחם בל יעברו על דברי נביא, וכן בל תאמר שחס על השלל מפני עניו שהתאוה אל השלל הרב, כי פקדם בטלאים, שכ''א לקח טלה מצאן המלך ועל ידי כן ידע מנינם וזה ראיה על רוב עשרו :
<h3>{ה}</h3>
וַיָּבֹ֥א שָׁא֖וּל עַד־עִ֣יר עֲמָלֵ֑ק וַיָּ֖רֶב בַּנָּֽחַל׃
<b style="color: gray;">רש"י</b> וירב בנחל . וילחם בנחל . ורבותינו אמרו ( יומא כב ב ) : על עסקי נחל רב ודן את עצמו , ומה בשביל נפש אחת אמרה תורה ערוף עגלה בנחל , בשביל כל הנפשות האלו לא כל שכן , אם אדם חטא , בהמה מה חטאה :
<b style="color: gray;">מצודת ציון</b> וירב . מלשון מריבה ומלחמה :
<b style="color: gray;">רלב"ג</b> וירב בנחל . ר''ל שהוא נלחם עם עמלק במישור כי שם יצאו להלחם , הנה הריב והמלחמ' אח' כאמרו הרוב רב עם ישראל אם נלחם נלחם בם :
<b style="color: gray;">מלבי"ם פירוש המילות</b> השאלות: מה פירוש וירב בנחל? : ויבא וכו' וירב בנחל, באשר אין מחוקי המלכים לתגר מלחמה בלא איזה עלה כענין מה לי ולך כי באת אלי להלחם בארצי, בקש שם מריבה בנחל שלפני ערי עמלק, ששאול אמר שהנחל והבקעה שייך אליו ועמלק רב עמו על זה עד שזה היה עלת המלחמה, וגם זה מורה שלא קיים המצוה כראוי שלא היה לו לבקש רק סבה מפני שה' צוהו וכמ''ש דוד הלא משנאיך ה' אשנא ובתקוממיך אתקוטט, לא ריב אחר אשר לא לה' הוא :
<h3>{ו}</h3>
וַיֹּ֣אמֶר שָׁא֣וּל אֶֽל־הַקֵּינִ֡י לְכוּ֩ סֻּ֨רוּ רְד֜וּ מִתּ֣וֹךְ עֲמָלֵקִ֗י פֶּן־אֹֽסִפְךָ֙ עִמּ֔וֹ וְאַתָּ֞ה עָשִׂ֤יתָה חֶ֙סֶד֙ עִם־כָּל־בְּנֵ֣י יִשְׂרָאֵ֔ל בַּעֲלוֹתָ֖ם מִמִּצְרָ֑יִם וַיָּ֥סַר קֵינִ֖י מִתּ֥וֹךְ עֲמָלֵֽק׃
<b style="color: gray;">רש"י</b> אל הקיני . בני יתרו , שהיו יושבין במדבר יהודה בנגב ערד , שהלכו אצל יעבץ ללמוד תורה , וערד הוא עמלק , הכנעני מלך ערד , עמלק היה , שנאמר ( במדבר כא א ) : יושב הנגב , ועמלק יושב בארץ הנגב ( שם יג כט ) : עם כל בני ישראל . שנהנו מסעודתו משה ואהרן וכל זקני ישראל , והרי מעלה עליו כאלו עשה חסד עם כל בני ישראל :
<b style="color: gray;">מצודת דוד</b> לכו סורו . הפרדו מעם עמלק , כי פן אוסיפך עמו בעת אחרימם , היות בעת כזאת אי אפשר להבחין ולהזהר : עשיתה חסד . על יתרו יאמר , והחסד הוא מה שיעץ להעמיד שופטים , שהיה טובה לכל ישראל , להקל עליהם מלעמוד על משה מבקר עד ערב :
<b style="color: gray;">מצודת ציון</b> הקיני . משפחת הקיני , מבני חובב חותן משה : אוסיפך . ענין כליון :
<b style="color: gray;">רלב"ג</b> ויאמר שאול אל הקיני . הרצון בו וכבר אמר שאול אל הקיני קודם שילחם בעמלק : ואתה עשית חסד עם כל בני ישראל בעלותם ממצרים . הנה זה החסד היה כשבא יתרו אל משה המדבר והראה עצמו שמח בהצלחת ישראל ונתן עצה למשה להשים על העם שופטים באופן שנזכר בפרשת יתרו וידמה שהכונה היתה בהחרמת עמלק בזה האופן שצוה השם ית' שלא יהנו ישראל כלל מנכסיהם להעיר כי הכונה האלהית היתה בזה ללקיחת הנקמה ממה שעשה עמלק לישראל בדרך בצאתם ממצרים אשר זנב בהם כל הנחשלים אחריהם למען ייראו הבאים מעשות כדבר הרע הזה ולא היתה הכונה בזאת המלחמה לקחת שללם וליהנות מנכסיה' , וכאשר פשטו שאול וישראל ידיהם בשלל הראו כי לא היתה כוונתם בזה לנקמה אך להועיל לעצמם וזה היה הפך הכוונה האלהית וידמה שלזאת הסבה בעינה נשמרו ישראל בימי מרדכי ואסתר משלוח ידם בבזת אויביה' שהיו מעמלק כמו שספר ובבזה לא שלחו את ידם :
<b style="color: gray;">מלבי"ם פירוש המילות</b> ויאמר שאול אל הקיני, בנחל הזה היה הקיני רועה צאנו כי הם היו שוכני אהלים, א''ל שיסור ממקום המלחמה פן אוסיפך עמו ואתה עשיתה חסד, וזה הפך מעשה עמלק שנלחם בם, ולא יהיה מקרה אחד לצדיק ולרשע, פן אוסיפך הפעיל מנחי פ''א כמו אובידה עיר (ירמיה מ''ו) :
<h3>{ז}</h3>
וַיַּ֥ךְ שָׁא֖וּל אֶת־עֲמָלֵ֑ק מֵֽחֲוִילָה֙ בּוֹאֲךָ֣ שׁ֔וּר אֲשֶׁ֖ר עַל־פְּנֵ֥י מִצְרָֽיִם׃
<b style="color: gray;">מצודת דוד</b> בואך . עד אשר תבוא לשור , וכאלו מדבר מול האדם המכיר המקום :
<h3>{ח}</h3>
וַיִּתְפֹּ֛שׂ אֶת־אֲגַ֥ג מֶֽלֶךְ־עֲמָלֵ֖ק חָ֑י וְאֶת־כָּל־הָעָ֖ם הֶחֱרִ֥ים לְפִי־חָֽרֶב׃
<b style="color: gray;">מצודת ציון</b> ויתפש . ענין אחיזה :
<h3>{ט}</h3>
וַיַּחְמֹל֩ שָׁא֨וּל וְהָעָ֜ם עַל־אֲגָ֗ג וְעַל־מֵיטַ֣ב הַצֹּאן֩ וְהַבָּקָ֨ר וְהַמִּשְׁנִ֤ים וְעַל־הַכָּרִים֙ וְעַל־כָּל־הַטּ֔וֹב וְלֹ֥א אָב֖וּ הַחֲרִימָ֑ם וְכָל־הַמְּלָאכָ֛ה נְמִבְזָ֥ה וְנָמֵ֖ס אֹתָ֥הּ הֶחֱרִֽימוּ׃
<b style="color: gray;">רש"י</b> והמשנים . אין לו דמיון , והם הבריאים . ואומר אני : לשון 'משנים' , כמו ( בראשית מג יב ) : כסף משנה , על שם שהוא כפול בבשר ובשומן , וכן ( שופטים ו כה ) : ופר השני שבע שנים : נמבזה ונמס . כמו נבזה , והמ''ם טפילה בו :
<b style="color: gray;">מצודת דוד</b> ויחמול . חסים היו על אגג ועל מבחר הצאן וכו' ועל כל דבר טוב שמצאו שם , ולא רצו להחרימם , ולא החרימו כי אם המקנה הבזויה :
<b style="color: gray;">מצודת ציון</b> והמשנים . מלשון שנים , רוצה לומר כפולים בבשר ושמנים , ודוגמתו ( עזרא א י ) : כפורי זהב משנים , ורוצה לומר כפולים : הכרים . הכבשים השמנים : ולא אבו . ולא רצו : וכל המלאכה . המקנה , נקראת מלאכה , לפי שבו עבודת האדם בעל המקנה , ובו יעסוק , כמו ( בראשית לג יד ) : לרגל המלאכה : נמבזה . בזויה : ונמס . רוצה לומר דבר הנשחת :
<b style="color: gray;">רלב"ג</b> והנה ספר כי חמלו שאול והעם על אגג ועל מיטב השלל ולא אבו החרימם והמלאכה הפחותה החרימו וקרה מזה לשאול שנענש להסיר המלוכה ממנו :
<b style="color: gray;">מלבי"ם פירוש המילות</b> ויחמל שאול. פה באר הטעם השני מדוע לא נתקבלה תשובתו של שאול, כי יש הבדל בין הפעלים הנרדפים, חמל, חוס, רחם, כמ''ש במק''א, שהרחמים לא יהיו רק מאדם לאדם בעבור שקצרה נפשו לראות באבדן איזה אדם או בצרתו, והחמלה והחוסה תמצא על כל דבר, וההבדל ביניהם שהחוסה תהיה מצד צרכו אל הדבר כמו שחס אדם על ממונו וכליו באשר הם קנינו, והחמלה תהיה גם על דבר שאין לו תועלת ממנו רק ששופט בשכלו שאין ראוי להשחית הדבר ההוא וקיומו טוב יותר, והנה לא הזהירו ה' בל יחוס או בל ירחם על עמלק, כי אלה מתכונות נפשיות, שהגם שיקיים מצות ה' בכ''ז יצוייר שיעורר רחמיו ויכאיב לבו במיתת ילדים רכים, או יחוס וידאב לבו בהשחיתו השלל שהיה יכול להנות ממנו. אבל החמלה הוא ענין מחשביי, שחושב שאין מן הראוי והיושר להשחיתם ושלא בצדק צוהו הנביא דבר זה, זה עון פלילי כי רוצה להתחכם נגד ה' וע''כ צוהו בל תחמול עליו, רצה לומר אל תחשוב מחשבה שראוי לקיימו ושלא להשחיתו, ובאמת בזה נכשל שאול שחמל על אגג ועל מיטב הצאן ובזה הראה כי האמונה מתרופפת בידו שאם לא כן לא היה חושב שראוי לחמול על אויבי ה' ועל ידי מחשבתו זאת חטאו גם בפועל ולא אבו החרימם, וספר שחמל על מיטב הבקר והמשנים שהם הבינונים שהם שניים במדרגה להמיטב, וכן על מיטב הצאן והכרים, שהם צאן השמנים שהם גם כן אחרי המיטב, באופן שהשאירו עידית ובינונית ורק הזבורית החרימו :
<h3>{י}</h3>
וַֽיְהִי֙ דְּבַר־יְהוָ֔ה אֶל־שְׁמוּאֵ֖ל לֵאמֹֽר׃
<h3>{יא}</h3>
נִחַ֗מְתִּי כִּֽי־הִמְלַ֤כְתִּי אֶת־שָׁאוּל֙ לְמֶ֔לֶךְ כִּֽי־שָׁב֙ מֵאַֽחֲרַ֔י וְאֶת־דְּבָרַ֖י לֹ֣א הֵקִ֑ים וַיִּ֙חַר֙ לִשְׁמוּאֵ֔ל וַיִּזְעַ֥ק אֶל־יְהוָ֖ה כָּל־הַלָּֽיְלָה׃
<b style="color: gray;">רש"י</b> נחמתי . מחשבה עלתה בלבי על מלכות שאול שהמלכתי :
<b style="color: gray;">מצודת דוד</b> כי שב מאחרי ואת דברי לא הקים . כפל הדבר במלות שונות : ויחד לשמואל . דרך הדואג לכעוס על עצמו : ויזעק . להתפלל על שאול :
<b style="color: gray;">מצודת ציון</b> נחמתי . ענין הפוך מחשבה :
<b style="color: gray;">מלבי"ם פירוש המילות</b> נחמתי. כ''מ שבא התנחמות אצל ה' שמתנחם על פעולה שעשה, הוא ביטול הפעולה לגמרי, כי קיום כל דבר תלוי בחפץ ה' ורצונו, וכשמתנחם על הדבר הרי הוא כאילו לא היה כמ''ש כי נחמתי כי עשיתים, וזה יבא בגזר דין שאינו מקוה עוד על התשובה, ובאר הטעם כי שב מאחרי, הוא מה שחטא במחשבה שהיה מיעוט אמונה בדברי ה' על ידי נביאו, שחטא הכפירה גרוע מחטא הבא על ידי תאוה או תכונה נפשיית, וגם בפועל ואת דברי לא הקים כו' :
<h3>{יב}</h3>
וַיַּשְׁכֵּ֧ם שְׁמוּאֵ֛ל לִקְרַ֥את שָׁא֖וּל בַּבֹּ֑קֶר וַיֻּגַּ֨ד לִשְׁמוּאֵ֜ל לֵאמֹ֗ר בָּֽא־שָׁא֤וּל הַכַּרְמֶ֙לָה֙ וְהִנֵּ֨ה מַצִּ֥יב לוֹ֙ יָ֔ד וַיִּסֹּב֙ וַֽיַּעֲבֹ֔ר וַיֵּ֖רֶד הַגִּלְגָּֽל׃
<b style="color: gray;">רש"י</b> מציב לו יד . בונה לו מזבח הוא המזבח שנאמר באליהו ( מלכים-א יח ל ) : וירפא את מזבח ה' ההרוס . ויונתן תרגם : והא מתקן ליה תמן אתר לפלגא ביה ביזתא :
<b style="color: gray;">מצודת דוד</b> לקראת שאול . ללכת לקראת שאול : בבקר . מוסב על וישכם : מציב לו יד . עושה שם לעצמו מקום לחלק הבזה , ומשם יסוב וירד הגלגל , רצה לומר , כל זה הוגד לשמואל :
<b style="color: gray;">מצודת ציון</b> מציב . ענינו עשיה והעמדה : יד . מקום :
<b style="color: gray;">רלב"ג</b> בא שאול הכרמלה והנה מציב לו יד . ידמה שיהיה הרצון בזה שהוא היה מציב לו מקום לשבת בו ולעבוד הש''י שם ולתת לו תודה על כל הטובה אשר הטיב לישראל והנה היה המקום שהיה מציב לו יד בו הגלגל כי שם היו נקבצים ישראל תמיד על כל הדברים הגדולים ולזה אמר ויסב ויעבר וירד הגלגל :
<b style="color: gray;">מלבי"ם פירוש המילות</b> והנה מציב לו יד. הציב ציון לאות על נצחון זה ועליו צורת יד ציון ידו החזקה אשר הראה במלחמה זו, ויסב ושמן הכרמל סבב דרכו אל הגלגל לזבוח שם לה' :
<h3>{יג}</h3>
וַיָּבֹ֥א שְׁמוּאֵ֖ל אֶל־שָׁא֑וּל וַיֹּ֧אמֶר ל֣וֹ שָׁא֗וּל בָּר֤וּךְ אַתָּה֙ לַֽיהוָ֔ה הֲקִימֹ֖תִי אֶת־דְּבַ֥ר יְהוָֽה׃
<b style="color: gray;">מצודת דוד</b> אל שאול . כשבא שאול אל הגלגל : ברוך אתה לה' וכו' . רצה לומר : ה' יברך אותך , לפי שקיימתי דבר ה' אשר צויתני , והזכות הזה באה על ידך :
<b style="color: gray;">רלב"ג</b> ויבא שמואל אל שאול עד לזבח לה' אלהיך בגלגל . והנה אפשר שחשב שאול שאם יזבחו לה' מן השלל ההוא לא יקשה בעיני הש''י אחר שאינם נהנים בשללם ולחולשת ההתנצלות הזה יחסו אל העם ועוד חשב כי מפני שלא צוה להחרים מלך עמלק ועמו שיוכל להציל מלכם וזהו אמרו ואביא את אגג מלך עמלק ואת עמלק החרמתי :
<h3>{יד}</h3>
וַיֹּ֣אמֶר שְׁמוּאֵ֔ל וּמֶ֛ה קֽוֹל־הַצֹּ֥אן הַזֶּ֖ה בְּאָזְנָ֑י וְק֣וֹל הַבָּקָ֔ר אֲשֶׁ֥ר אָנֹכִ֖י שֹׁמֵֽעַ׃
<b style="color: gray;">מצודת דוד</b> ומה קול . רצה לומר : ואם קיימת דבר ה' , מה הוא קול הצאן וכו' , האם המה מעמלק :
<h3>{טו}</h3>
וַיֹּ֨אמֶר שָׁא֜וּל מֵעֲמָלֵקִ֣י הֱבִיא֗וּם אֲשֶׁ֨ר חָמַ֤ל הָעָם֙ עַל־מֵיטַ֤ב הַצֹּאן֙ וְהַבָּקָ֔ר לְמַ֥עַן זְבֹ֖חַ לַיהוָ֣ה אֱלֹהֶ֑יךָ וְאֶת־הַיּוֹתֵ֖ר הֶחֱרַֽמְנוּ׃
<b style="color: gray;">מצודת דוד</b> מעמלקי הביאום . רצה לומר : הן אמת מעמלק הובא , ועם כל זה אין רע , כי מה שחסו על מבחר הצאן , היה למען יזבחום לה' , ולא להחזיק לעצמן , ולזה לא יכולתי למחות בידם , כי אמרו שעוד למצוה יחשב : ואת היותר . הדברים שאינם ראוים לזבוח , החרמנו :
<b style="color: gray;">מלבי"ם פירוש המילות</b> אשר חמל העם. התנצל בשני דברים, {{{א}}} מצד הפועל שהעם חמל ולהם יתיחס מעשה זאת, {{{ב}}} מצד התכלית שלא כוונו לשלול שלל רק למען זבח זבח. והראיה כי היותר שאין ראוי לזבח החרמנו, ובלשונו גלה גם פרי מחשבותיו שחשב שדבר זה להחריב את הכל אינו ראוי וישר וע''כ אמר כי חמל העם (כנ''ל ט') רק שייחס זה אל העם. והנה בזה יש טעם ג' שלא נתקבלה תשובתו כי מתנאי התשובה היא החרטה והווידוי, והוא לא התחרט כי לא הכיר חטאו כלל ולא התודה כי הכחיש והתנצל בדברי שקר :
<h3>{טז}</h3>
וַיֹּ֤אמֶר שְׁמוּאֵל֙ אֶל־שָׁא֔וּל הֶ֚רֶף וְאַגִּ֣ידָה לְּךָ֔ אֵת֩ אֲשֶׁ֨ר דִּבֶּ֧ר יְהוָ֛ה אֵלַ֖י הַלָּ֑יְלָה (ויאמרו) [וַיֹּ֥אמֶר] ל֖וֹ דַּבֵּֽר׃
<b style="color: gray;">רש"י</b> הרף . כתרגומו : אוריך , פירוש המתן :
<b style="color: gray;">מצודת דוד</b> הרף . רצה לומר : עזוב דבריך וחדל מהם , ואגידה לך וכו' :
<b style="color: gray;">מצודת ציון</b> הרף . מלשון רפיון :
<b style="color: gray;">מלבי"ם פירוש המילות</b> הרף, אחר שזה עצמו מה שמכחיש חטאו הוא עון גדול כמ''ש הנני נשפט אותך על אמרך לא חטאתי (ירמיה ב' ל''ה) לכן א''ל הרף שים יד לפה ואגידה לך וכו' :
<h3>{יז}</h3>
וַיֹּ֣אמֶר שְׁמוּאֵ֔ל הֲל֗וֹא אִם־קָטֹ֤ן אַתָּה֙ בְּעֵינֶ֔יךָ רֹ֛אשׁ שִׁבְטֵ֥י יִשְׂרָאֵ֖ל אָ֑תָּה וַיִּמְשָׁחֲךָ֧ יְהוָ֛ה לְמֶ֖לֶךְ עַל־יִשְׂרָאֵֽל׃
<b style="color: gray;">רש"י</b> ראש שבטי ישראל אתה . תרגם יונתן : שבטא דבנימין עבר בימא בריש כל עמא , כמה שנאמר ( תהלים סח כח ) : בנימין צעיר רודם :
<b style="color: gray;">מצודת דוד</b> אם קטן אתה בעינך . אף אם בעיני עצמך נחשב אתה לקטן , מכל מקום הלא אתה הראש המולך על כל שבטי ישראל , ולא זו בלבד שהם המליכו אותך , אלא שגם ה' משחך למלך , ואם כן ידך תקיפה עליהם , ומדוע אם כן לא מחית בידם :
<b style="color: gray;">מלבי"ם פירוש המילות</b> הלוא, נגד מ''ש כי חמל העם, כאילו לא עצר כח נגד העם א''ל הלא כו' ראש שבטי ישראל אתה ועקר המעשה תתיחס אליך, וגם א''ל שהיית ירא מהם כי וימשחך ה' למלך אינך כמלך הנבחר מהעם אשר ימשך אחר דעתם כי ה' משחך : וישלחך, ונגד מ''ש שרצה להקריבם לקרבן הלא היה לך לחשב בחינת השולח שהוא ה' ובחינת השליחות שא''ל לך והחרמתה את החטאים וכו' ולא היה ראוי לך לשנות בו דבר, כי התנה שתלחם בו עד כלותם אתם, ורצה לומר שכל שתהיה הפעולה גדולה יותר כן יותר ראוי לדקדק בכל פרטי עשייתה, והפעולה תגדל אם מצד עצמה, אם מצד המצוה, או מצד הפועל, ושלש אלה נקבצו באו בפעולה הזאת, נגד הפועל אמר הלא ראש שבטי ישראל אתה, ונגד המצוה אמר וישלחך ה', ונגד הפעולה אמר ויאמר לך וכו', ובפרט שפעולה זו תנאי אל מלכותך וזה שכתוב וימשחך ה' למלך כמ''ש בפסוק א', ומ''ם כלותם על הפעול, וכפל כלותם אותם היינו שיכלו לגמרי :
<h3>{יח}</h3>
וַיִּשְׁלָחֲךָ֥ יְהוָ֖ה בְּדָ֑רֶךְ וַיֹּ֗אמֶר לֵ֣ךְ וְהַחֲרַמְתָּ֞ה אֶת־הַֽחַטָּאִים֙ אֶת־עֲמָלֵ֔ק וְנִלְחַמְתָּ֣ ב֔וֹ עַ֥ד כַּלּוֹתָ֖ם אֹתָֽם׃
<b style="color: gray;">רש"י</b> עד כלותם אותם . העם אשר אתך יכלו אותם :
<b style="color: gray;">מצודת דוד</b> וישלחך . הלא ה' שלחך בדרך הזה , וציוך להחרימם :
<h3>{יט}</h3>
וְלָ֥מָּה לֹא־שָׁמַ֖עְתָּ בְּק֣וֹל יְהוָ֑ה וַתַּ֙עַט֙ אֶל־הַשָּׁלָ֔ל וַתַּ֥עַשׂ הָרַ֖ע בְּעֵינֵ֥י יְהוָֽה׃
<b style="color: gray;">רש"י</b> ותעט . כמו ותעף , לשון עיט ( בראשית טו יא ) :
<b style="color: gray;">מצודת דוד</b> ולמה לא שמעת . להחרימם מכל וכל , ורצה לומר , היתכן בעבור דברי העם לא שמעת בקול ה' : ותעט אל השלל . כי על שלא מחית בהעם , הרי הוא כאלו אתה בעצמך מהרת לקחת השלל וכו' :
<b style="color: gray;">מצודת ציון</b> ותעט . ענין פריחה , כמו ( לקמן כה יד ) : ויעט בהם , ורוצה לומר מהירות ההליכה :
<b style="color: gray;">מלבי"ם פירוש המילות</b> ולמה, ונגד זה חטאך משולש, {{{א}}} למה לא שמעת בקול ה' המצוה, כי מצות ה' יבדלו ממצות בני אדם שדי אם ימלא תכלית העקרי המכוון, הגם שלא ידקדק בפרטי המעשים ובאמצעיים, כל שהשלים התכלית די, באשר תכלית מצות בני אדם ידוע לא כן במצות ה', אשר גם הפרטיים והאמצעיים המה תכליות מכוונות לעצמם, שהוא שישמע בקול ה', כפי מה שצוה בכל פרט ופרט, לא יוסיף ולא יגרע דבר, ולא יתחכם כי עמד על תכליתם, ויוכל לעשותם באופנים אחרים, כי אז לא שמע בקול ה' כפי מה שצוהו. והנה לפי מחשבתך שהתכלית הוא לנקום בעמלק ולהשחיתו כבר מלאת המצוה כפי דעתך. אבל באמת מי עמד בסוד ה' ואם חסרת אף שמץ מנהו מפרטי המצוה לא עשית מצוה כלל, ועל זה אמר למה לא שמעת בקול ה', {{{ב}}} מצד הסבה שהניעה אותך לשנות דבריו שהוא ותעט אל השלל למען בצוע בצע וזה גרעון גדול בהפועל, כי יצר חמדת הרכוש הטה לבך ממצות ה', {{{ג}}} ותעש הרע בעיני ה' שבזה הפעולה בכללה פגול היא לא תרצה כי המגרע ממצות ה' לא יחשב שעשה על כל פנים חלק מן המצוה, רק גם הקצת שעשה הוא רע בעיני ה' ועון בעיניו כמו מי שילבש ג' ציציות וג' פרשיות בתפילין, שהיא עבירה שעבר על לא תגרע ולא קיים מצוה כלל :
<h3>{כ}</h3>
וַיֹּ֨אמֶר שָׁא֜וּל אֶל־שְׁמוּאֵ֗ל אֲשֶׁ֤ר שָׁמַ֙עְתִּי֙ בְּק֣וֹל יְהוָ֔ה וָאֵלֵ֕ךְ בַּדֶּ֖רֶךְ אֲשֶׁר־שְׁלָחַ֣נִי יְהוָ֑ה וָאָבִ֗יא אֶת־אֲגַג֙ מֶ֣לֶךְ עֲמָלֵ֔ק וְאֶת־עֲמָלֵ֖ק הֶחֱרַֽמְתִּי׃
<b style="color: gray;">מצודת דוד</b> אשר שמעתי . רצה לומר : לא כאשר תאמר אתה , כי אשר שמעתי בקול וכו' : ואביא . רצה לומר : עם שלא הרגתיו , מכל מקום לא שלחתיו לנפשו , רק הביאותיו , והנה בידי להרגו בכל עת :
<b style="color: gray;">מלבי"ם פירוש המילות</b> ויאמר שאול. שאול עמד על דעתו ויתוכח על דבר שמואל אם במ''ש שלא קיים מצות ה' כלל ע''ז השיב כי הלא קיים עקר המצוה לפי תכליתה שהיה להשחית את עמלק, ובזה לא שינה דבר, בין באמצעיים, ועל זה אמר אשר שמעתי בקול ה' ואלך בדרך אשר שלחני ה'. בין תכלית המבוקש, כי ואביא את אגג שזה סימן הנצחון הכללי שתפשו את מלכם חי להמיתו בארץ ישראל, ואת עמלק החרמתי שזה היה תכלית המבוקש :
<h3>{כא}</h3>
וַיִּקַּ֨ח הָעָ֧ם מֵהַשָּׁלָ֛ל צֹ֥אן וּבָקָ֖ר רֵאשִׁ֣ית הַחֵ֑רֶם לִזְבֹּ֛חַ לַֽיהוָ֥ה אֱלֹהֶ֖יךָ בַּגִּלְגָּֽל׃
<b style="color: gray;">רש"י</b> ראשית החרם . מיטב החרם , וכן ( דברים יח ד ) : ראשית דגנך , כמה שנאמר ( במדבר יח ל ) : בהרימכם את חלבו ממנו . ויונתן תרגם : קדם דיחרמון :
<b style="color: gray;">מצודת דוד</b> ויקח העם . ואף מהשלל לא לקחתי אני מאומה , כי אם העם לקחו , וזה לכונה טובה לזבוח לה' :
<b style="color: gray;">מצודת ציון</b> ראשית החרם . מיטב מדבר הנחרם , כמו ( עמוס ו ו ) : וראשית שמנים ימשחו :
<b style="color: gray;">מלבי"ם פירוש המילות</b> ויקח. ואם ע''מ שאמר לו כי עט אל השלל, השיב שזה לא יתיחס אליו רק אל העם, וזה שכתוב ויקח העם מהשלל, וגם זה לא היה על כוונת הבצע רק לזבוח לה' ולעשות בו מצוה ובאשר הוא ראשית החרם שראוי שאוצר ה' יובא :
<h3>{כב}</h3>
וַיֹּ֣אמֶר שְׁמוּאֵ֗ל הַחֵ֤פֶץ לַֽיהוָה֙ בְּעֹל֣וֹת וּזְבָחִ֔ים כִּשְׁמֹ֖עַ בְּק֣וֹל יְהוָ֑ה הִנֵּ֤ה שְׁמֹ֙עַ֙ מִזֶּ֣בַח ט֔וֹב לְהַקְשִׁ֖יב מֵחֵ֥לֶב אֵילִֽים׃
<b style="color: gray;">רש"י</b> הנה שמוע . בקולו , טוב מזבח : להקשיב מחלב אילים . זה מוסב על הנה שמוע מזבח טוב , ולהקשיב , מחלב אילים :
<b style="color: gray;">מצודת דוד</b> החפץ לה' . וכי רצון ה' בעולות , דומה היא כרצונו לשמוע בקולו , הלא לא כן הדבר , כי הנה לשמוע בקולו , טוב בעיניו יותר מזבח , ולהקשיב דברו , טובה לפניו מחלב אילים , וכפל הדבר במלות שונות :
<b style="color: gray;">מצודת ציון</b> החפץ . ענין רצון : להקשיב . לשמוע :
<b style="color: gray;">רלב"ג</b> החפץ לה' בעולות וזבחים כשמוע בקול ה' . הנה זה מבואר כי העולות והזבחים יבאו על החטאים כמו שהתבאר בתורה ולזה הוא מבואר כי הוא יותר טוב שישמר אדם מהחטא ולא יצטרך לאלו הקרבנות : הנה שמוע . למצו' השם הוא טוב מהבא' הזבח ולהקשיב למצותיו הוא יותר מהקרבת חלב אילים על מזבח ה' :
<b style="color: gray;">מלבי"ם פירוש המילות</b> ויאמר שמואל החפץ לה' וכו'. מבואר אצלי (בפירוש הספרא ויקרא א' בפסוק לרצונו לפני ה') כי יש הבדל בין חפץ ובין רצון, שהחפץ הוא תכונה נפשיית, שיתאוה אל דבר ויחשוק בו מצד תאות נפשו או חשקו אל הדבר, והרצון הוא תכונה מחשביית, שהגם שאין נפשו חפצה בדבר ירצה בו מצד טוב הדבר ושלמותו מצד היושר והראוי, והנה הבאת הזבחים אינם נרצים מצד עצמם רק מצד שבם מקיים גזרת ה' ופקודתו כמ''ש נחת רוח הוא לפני שאמרתי ונעשה רצוני, ולפי זה לא נמצא בם חפץ, כי היה חפץ שלא יצטרך אל הקרבן, רק רצון, שכן רצה במחשבתו שיעשה רצונו, אמנם הדבר שהוא תכלית הזבח שהוא השמיעה בקול ה' בו חפץ ה' ויחשוק בו מצד עצמו, (ועל מה שכתוב בפירוש תהלות בפסוק כי לא תחפץ זבח ואתנה) וזה שכתוב החפץ לה' בעלות וזבחים כשמע בקול ה', רצה לומר אחר שהשמיעה בקול ה' שהוא תכליתו של הזבח בו יחפץ ה' מצד חשקו אליו והוא נחת רוח לפניו, אולם הזבח הוא רק רצונו, שבו גלה רצונו ועל ידו יראה האדם כי יעשה רצון בוראו, ואם כן עקר החפץ הוא השמיעה בקול ה', שהוא התכלית, וממילא הנה מבואר כי שמע מזבח טוב שהשמיעה שהוא תכלית הזבח וה' חפץ בו מצד עצמו, טוב יותר מן הזבח שהוא רצון סתמי בלא חפץ, ויותר מזה כי גם להקשיב [שההקשבה פחותה מן השמיעה] הוא טוב מחלב אילים שהוא המקטר מן הזבח, ואם כן איך החלפת הדבר שלא לשמוע בקול ה' ומצותיו שבו חפץ ה' כדי להקריב זבחים שתכליתם רק שישמע בקול ה', לא שבו ימרה פי ה' ובלתי שמוע בקולו. ובזה הראה טעותו מ''ש שלקחו הצאן והבקר להקריב זבחים בגלגל :
<h3>{כג}</h3>
כִּ֤י חַטַּאת־קֶ֙סֶם֙ מֶ֔רִי וְאָ֥וֶן וּתְרָפִ֖ים הַפְצַ֑ר יַ֗עַן מָאַ֙סְתָּ֙ אֶת־דְּבַ֣ר יְהוָ֔ה וַיִּמְאָסְךָ֖ מִמֶּֽלֶךְ׃
<b style="color: gray;">רש"י</b> כי חטאת קסם מרי ואון ותרפים הפצר . וכעונש של און ותרפים , כן עונש של הפצר . ויונתן תרגם : ארי כחוב גבריא וכו' וכחובי עמא דטעו בתר טעותא , כן חובת כל אנש דפצר ומוסיף וכו' : הפצר . לשון תוספת , וכן ( בראשית לג יא ) : ויפצר בו , הרבה עליו דברים :
<b style="color: gray;">מצודת דוד</b> כי חטאת קסם מרי . החטא שיש במעשה הקסם , הוא החטא בעצמו שיש בהממרה בדברי ה' , כי כמו השואל בקסם , הסיר בטחונו מה' , כן הממרה בדברו בעבור הסתת או יראת אדם , מסיר בזה בטחונו מה' : ואון ותרפים הפצר . רצה לומר : דבר התוהו והשקר שיש בתרפים , דבר התוהו ההיא בעצמה יש בהמרבה דברים , כי כמו שאף הרבה מן התרפים תוהו המה ואת כולם ישא הרוח , כן מרבית דברים לא צודקים , לתוהו נחשבו עם רבוים , ולפי שנאמר בשאול ( לקמן כח ג ) שהסיר את האובות ואת הידעונים , אמר לו : הנה נכשלת בדומה לקוסם ולעושה התרפים , כי המרי בדבר ה' מיראת העם , ידמה לקוסם , וההפצר בדברים לא יועיל בם , ידמה לעושה התרפים : יען . לזאת יען מאסת וכו' :
<b style="color: gray;">מצודת ציון</b> ואון . ענין דבר תוהו ושקר , כמו ( זכריה י ב ) : התרפים דברו און : ותרפים . הוי''ו יתירה , כמו ( תהלים עו ז ) : נרדם ורכב : הפצר . ענין רבוי הדברים , כמו ( בראשית יט ג ) : ויפצר בם : יען . בעבור :
<b style="color: gray;">רלב"ג</b> כי חטאת קסם מרי ואון ותרפים הפצר . אחשוב שיהיה וי''ו ותרפים כוי''ו נרדם ורכב וסוס ואיה וענה והרצון בו ואון ותרפים כאמרו התרפי' דברו און והרצון בזה הוא כי מי שגורע ממצות השם בשיקיי' קצתה לבד הנה הוא ממרה את פיו וכן מי שמוסיף על דברי השם הוא חוטא ולזה אמר שמואל לשאול על מה שאמר אשר שמעתי בקול ה' וגומר שאע''פ שבמה שעשה קיים את דבריו הנה מרה את פיו במה שלא קיים מצותו להחרים את עמלק בכללו ושללם וענין המשל בזה לפי מה שאומר והוא כי חסרון הקסם הוא ענין דומה למרי וזה כי הקוסם יגיד מה שיגיד באמצעות שפע מה עלול מן הש''י אלא שהשפע ההוא חסר כמו שאמר ובארנו בספר מלחמו' ה' וחסרון השפע ההוא איננו מצד מה שיגיע ממגו כי כבר היה צודק מצד ההוא אבל החסרון הוא מצד מה שחסר להגיע ממנו ולא אוכל לפרש בזה המקום לעומק זה הענין אבל אעשה בזה הלמוד השיריי והמשליי כי הוא בלתי מזיק בזה המקום , והמשל שיהיה בכאן מרקחת מורכב מסמים רבים וידע אדם סגולות שם אחד מהסמים ההם וטבעו בשלמות הנה עדיין לא ידע פעל המרקחת ההוא כי מצד הסמים האחרים ישתנה הטבע ההוא ולא עוד אלא אפילו ידע טבע כל סם וסם מהרכבה בשלמות הנה עדיין לא יוכל לשפט באמתות על פעל המרקחת ההוא בגופותיו מה שלא ידע הצורה המתחדשת מההרכבה וכן הענין בעינו בקסם כי הכזב בו נכנס מזה הצד כמו שבארנו בספר מלחמות ה' כי לפעמים יתגלה לקוסם מה שישפע מאחד מן הפשוטים או מיותר מאחד מהם ולא יתגלה לו מה שישפע מכל אחד מהם ולא מה שישפע מכללם וזה כלו בלתי מבואר בזה המקום ולזה אמר שמואל כי חסרון הקסם הוא דומה למרי כי כמו שמה שחסר בקסם מההודעה מסיר בכללות הטוב שהיה ראוי שיגיע מההודעה ולא די בזה אלא שהרבה פעמים תהיה ההודעה החסרה סבה להגעת הרע כמו שבארנו בשני ממלחמות ה' כן הענין במי שימר' פי השם שיגרע ממצותו כי התועלת המכוון במצוה ההיא לא תתקיים אלא בכללה ויקרה גם כן קצתה זולת קצתה הפסד ורע תחת הטוב שכוון במצוה ההיא וזה כי הש''י צוה לעשות זאת הנקמה הנפלאה למען יוסרו שאר האנשים מהנהגת זאת המדה הפחותה ולזה רצה שלא יהנו ישראל מנכסיהם כדי שלא יביא זה לחשב כי אהבת הממון הביא לישראל לזאת המלחמה עם שבהחרמת כל שלל עמלק תועלת אחר והוא התועלת המגיע במה שצותה התורה שלא ליהנות בדבר מע''א פן יביא זה להמשך אחר ע''א אם יראה הנהנה מנכסים היות נכסיו מצליחים אולי ייחס זה למה שהגיע לו מע''א וכן הענין בנכסי עם עמלק בשוה כי בלי ספק היו דעותיהם ואמונותיהם נפסדות וכן יאמר שהאון שדברו התרפים הוא דומ' להפצר ההוא בהתעסק בדבר יותר מן הראוי והרצון בהוספה על מצות השם יגיע ממנה חסרון כמו הענין בהוספה שנהיה בדבור אשר יהיה באמצעות התרפים כי ההוספה ההיא תהיה סבה לטעות הנופל בהודעה המגעת באמצעותם וזה כי התרפים הוא דבר מעורר הכח הדמיוני בהתעוררותו ידמה קצת דברים צודקים כמו הענין בחלומות הצודקים והרבה דברים כוזבים ידמה עמהם ויגיע לו דמוי הדברים הצודקים משפע עליוני יגיע אל הדמיון בעת היותו מתבודד מבין שאר הכחות המגיעות המשיגות הגיע לו כמו הדברים הכוזבים מצד הדברים אשר הגיע רשומם בכח הדמיוני ויתערבו אלו הדמיונות בדמויים הצודקים ויהיה זה סבה לכזב המגיע בה דעה ההיא ולזה אמר הנביא אשר אתו חלום ידבר אתו חלום וגו' מה לתבן את הבר נאם ה' כי ההודעה המגעת באמצעות אלו הדמיונות תדמה לבר הבלתי נקי מהתבן מצד הכזב המתערב בה מהצד שבארנו ולזה הוא מבואר שאין לגרוע ממצות השם ית' ולא להוסיף עליה כי תפסד הכוונה אשר בעבורה היתה המצוה ההיא : יען מאסת את דבר ה' וימאסך ממלך . זהו מה שנוסף לו עתה מהעונש כי במה שחטא בראשונה לא נאמר לו אלא שממלכתו לא תקום ואולם עתה אמר לו שהש''י מאס אותו מהיות מלך על ישראל וזה מורה שימי מלכותו יהיו מעטים כי הדבר הנמאס ירוחק :
<b style="color: gray;">מלבי"ם פירוש המילות</b> כי חטאת עתה הודיע לו. כי במה שהתוכח עם הנביא ויאמר לא פעלתי און בזה הוסיף פשע רבה נוסף על חטאו הקודם, א''ל דע כי חטאת קסם מרי, חטאת המרי דומה כחטאת קסם, המרי והסירוב נגד ה' חטאתו שוה עם חטאת הקסם, שעיקר חטאו מצד היותו בלתי תמים עם ה' ועם דברי נביאיו לשאול בקוסמים, כמ''ש כי העמים וכו' אל מעוננים ואל קוסמים ישמעו ואתה לא כן נתן לך ה' אלהיך נביא מקרבך וכו' אליו תשמעון, ולפי זה במה שמרית נגד דברי הנביא חטאת קסם, אבל ואון ותרפים הפצר שעורו ואון קסם ותרפים (מלת קסם נמשך לשתים) כן הוא און הפצר, שאם מפציר ומתחזק בדעתו ואינו מודה על פשעו, דומה כאילו הוסיף על חטאת הקסם און תרפים שהוא עובד עבודה זרה, וכן במה שאתה מפציר להחזיק בדעתך חטאך גדול מנשוא, ולכן יען מאסת את דבר ה' וימאסך ממלך, ותוסר מלכותך בעונך :
<h3>{כד}</h3>
וַיֹּ֨אמֶר שָׁא֤וּל אֶל־שְׁמוּאֵל֙ חָטָ֔אתִי כִּֽי־עָבַ֥רְתִּי אֶת־פִּֽי־יְהוָ֖ה וְאֶת־דְּבָרֶ֑יךָ כִּ֤י יָרֵ֙אתִי֙ אֶת־הָעָ֔ם וָאֶשְׁמַ֖ע בְּקוֹלָֽם׃
<b style="color: gray;">רש"י</b> יראתי את העם . דואג האדומי , שהיה חשוב כולם :
<b style="color: gray;">מצודת דוד</b> ואת דבריך . במה שאני מרבה דברים לסתור מאמריך ולומר אשר שמעתי וכו' : כי יראתי . ועל ידי זה חטאתי להמרות פי ה' , ונמשך מזה לסתור גם דבריך :
<b style="color: gray;">מלבי"ם פירוש המילות</b> ויאמר וכו' חטאתי עתה הכיר והתודה חטאו, אבל עדיין התנצל במ''ש כי יראתי את העם שסבת החטא היתה יראתו את העם ופחדו לעשות נגד רצונם :
<h3>{כה}</h3>
וְעַתָּ֕ה שָׂ֥א נָ֖א אֶת־חַטָּאתִ֑י וְשׁ֣וּב עִמִּ֔י וְאֶֽשְׁתַּחֲוֶ֖ה לַֽיהוָֽה׃
<b style="color: gray;">מצודת דוד</b> ועתה . הואיל ואני מודה שחטאתי גם לך , לזה מחול חטאתי ושוב עמי וכו' :
<b style="color: gray;">מצודת ציון</b> שא . ענין מחילה :
<b style="color: gray;">מלבי"ם פירוש המילות</b> ועתה אחר שי''ל התנצלות שהייתי אנוס בדבר, שא נא רצה לומר נגד מ''ש כי עברתי את פי ה' ואת דבריך, על שעברתי דבריך שא נא חטאתי, ועל שעברתי פי ה' שוב עמי ואשתחוה לה' ואבקש סליחה וכפרה :
<h3>{כו}</h3>
וַיֹּ֤אמֶר שְׁמוּאֵל֙ אֶל־שָׁא֔וּל לֹ֥א אָשׁ֖וּב עִמָּ֑ךְ כִּ֤י מָאַ֙סְתָּה֙ אֶת־דְּבַ֣ר יְהוָ֔ה וַיִּמְאָסְךָ֣ יְהוָ֔ה מִהְי֥וֹת מֶ֖לֶךְ עַל־יִשְׂרָאֵֽל׃
<b style="color: gray;">מצודת דוד</b> וימאסך ה' . ואם ה' מאס בך , איך אשוב עמך :
<b style="color: gray;">מלבי"ם פירוש המילות</b> השאלות: למה בפסוק כ''ג אמר וימאסך ממלך, ובפסוק כ''ו אמר מהיות מלך על ישראל? : ויאמר כו' לא אשוב עמך. כי אין התנצלות הזה מועיל מאומה, ולא תועיל אצל מלך ישראל שמלכותו מן השמים ואין ראוי שיגור ויפחד מן העם, וזה שכתוב וימאסך ה' מהיות מלך על ישראל נגד מה שאמר תחלה וימאסך ממלך שבעבור שמאס דבר ה' אינו ראוי למלוכה כלל, ועל זה היה לו התנצלות שהיה אנוס מיראתו את העם. השיב שעל כל פנים וימאסך מהיות מלך על ישראל אינך ראוי למלכות ישראל בפרטות. שהוא אין לו לירא מאדם ולבטוח בעמו ומן ה' יסור לבו :
<h3>{כז}</h3>
וַיִּסֹּ֥ב שְׁמוּאֵ֖ל לָלֶ֑כֶת וַיַּחֲזֵ֥ק בִּכְנַף־מְעִיל֖וֹ וַיִּקָּרַֽע׃
<b style="color: gray;">רש"י</b> ויחזק בכנף מעילו . לפי פשוטו משמעו , שכשפנה שמואל ללכת מאחרי שאול , אחז שאול בכנף של שמואל , לפי שהיה שאול מבקש ממנו שישוב עד שישתחוה בגלגל שהיה שם אהל מועד . ומדרש אגדה ( שוחר טוב ) חולקים אמוראים , יש אומרים : מעילו של שמואל קרע שאול . ויש אומרים : מעילו של שאול קרע שמואל , ומסר לו סימן זה , מי שיכרות כנף מעילו , הוא ימלוך תחתיו , והוא שאמר לו שאול לדוד ביום שכרת את המעיל ( לקמן כד כ ) : ידעתי כי מלוך תמלוך :
<b style="color: gray;">מצודת דוד</b> ללכת . מעם שאול : ויחזק . שאול אחז בכנף מעיל שמואל למנעו מללכת מעמו , ובהאחזו בו , נקרע הכנף :
<b style="color: gray;">מצודת ציון</b> בכנף . בקצה שפולי המעיל , כמו ( לקמן כד ד ) : ויכרת את כנף המעיל :
<h3>{כח}</h3>
וַיֹּ֤אמֶר אֵלָיו֙ שְׁמוּאֵ֔ל קָרַ֨ע יְהוָ֜ה אֶֽת־מַמְלְכ֧וּת יִשְׂרָאֵ֛ל מֵעָלֶ֖יךָ הַיּ֑וֹם וּנְתָנָ֕הּ לְרֵעֲךָ֖ הַטּ֥וֹב מִמֶּֽךָּ׃
<b style="color: gray;">מצודת דוד</b> קרע ה' . הקריעה ההיא , היא לסימן שכבר קרע ה' וכו' : לרעך . זהו דוד :
<b style="color: gray;">מלבי"ם פירוש המילות</b> קרע ה' מבואר אצלנו (כפי דברי הרמב''ן) כי הגם שדבר ה' אשר ידבר על ידי נביא לרעה, תוכל להשתנות על ידי תשובה ומע''ט, בכ''ז אם בא איזה פעולה עם דברי הנבואה לא תשתנה, כי הפעולה תורה על קיום הדבר תיכף, וכן הדבר שינבא לטוב גם כן לא ישתנה בשום אופן, וזה שכתוב, {{{א}}} קרע ה' את ממלכות ישראל מעליך, קריעת המעיל שהיא פעולה שנעשית עם הנבואה מורה שאינה גזרה עתידית רק שכבר נעשית הגזרה היום הזה, באופן שאי אפשר שישתנה הדבר שכבר יצא אל הפועל ויהי. וזה שכתוב קרע היום שכבר קרע היום ונעשה הגזרה, {{{ב}}} ונתנה לרעך ובזה אי אפשר שישנה ה' את הטוב שיעד לרעך הטוב ממך בעבור טובו וצדקתו, והנה מלכות שאול סרה ממנו תיכף, רצה לומר שסר ממנו רוח ה' והוד מלכות, שעל זה אמר קרע היום. ונתינת המלכות לדוד הגם שלא היה תיכף הלא היעוד הטוב אי אפשר לחזור :
<h3>{כט}</h3>
וְגַם֙ נֵ֣צַח יִשְׂרָאֵ֔ל לֹ֥א יְשַׁקֵּ֖ר וְלֹ֣א יִנָּחֵ֑ם כִּ֣י לֹ֥א אָדָ֛ם ה֖וּא לְהִנָּחֵֽם׃
<b style="color: gray;">רש"י</b> וגם נצח ישראל לא ישקר . ואם תאמר אשוב מעוני לפניו , לא יועיל עוד ליטול את המלוכה ממי שנתנה לו , כי הקב''ה שהוא נצחונו של ישראל , לא ישקר מליתן הטובה לזה שאמר ליתן :
<b style="color: gray;">מצודת דוד</b> וגם נצח ישראל . רצה לומר : כבר אבדת המלוכה כי כבר נתנה לאחר , וגם לא ישקר בהבטחתו , וגם לא ינחם לאחר זמן , כי לא אדם הוא להנחם ( ורצה לומר : מפאת עצמו אין בו שינוי להנחם , אבל השינוי בא מפאת המקבל , ולזה נאמר בשאול נחמתי כי המלכתי וכו' ) :
<b style="color: gray;">מצודת ציון</b> נצח . ענין חוזק והתגברות , כמו ( איכה ג יח ) : אבד נצחי , ועל המקום יאמר , שהוא חוזקן של ישראל : ינחם . ענין הפוך מחשבה :
<b style="color: gray;">רלב"ג</b> נצח ישראל . הוא הש''י שהוא חוזק ישראל וכחם ותוחלתם כטעם ואומר אבד נצחי והנה הרצון בנצח ישראל חיי ישראל שהוא הש''י כמו הדם שהוא חיי הגוף כי הדם יקרא נצח כטעם ויז נצחם על בגדי :
<b style="color: gray;">מלבי"ם פירוש המילות</b> וגם נצח, אומר אל תדמה כי היעוד האלהי דומה כיעוד בני אדם, שלפעמים הוא שקר תיכף שמגזם בפיו להרע ובלבבו לא כן ידמה, ופעמים הגם שחושב כן לעשות יתנחם אחר כך ולא יעשה כי ה' הנצחי שמתנאי נצחיותו שלא ימצא בו שום שינוי לא בהוה ולא בעתיד, נצח ישראל לא ישקר, באופן שתחשב כי הרע שגזר עליך וקרע מלכותך היום הוא רק גוזמא לא אמת, וכן ולא ינחם בעתיד על הטוב שיעד לדוד, כי כל זה מורה שינוי, אם בין במחשבתו לדבורו, אם בין הזמן העתה והעתיד שלא יצוייר אצל הנצחי הבלתי משתנה, ועל זה אמר כי לא אדם הוא להנחם, שההתנחמות לא תצוייר רק אצל האדם המשתנה לא אצל השם יתברך :
<h3>{ל}</h3>
וַיֹּ֣אמֶר חָטָ֔אתִי עַתָּ֗ה כַּבְּדֵ֥נִי נָ֛א נֶ֥גֶד זִקְנֵֽי־עַמִּ֖י וְנֶ֣גֶד יִשְׂרָאֵ֑ל וְשׁ֣וּב עִמִּ֔י וְהִֽשְׁתַּחֲוֵ֖יתִי לַֽיהוָ֥ה אֱלֹהֶֽיךָ׃
<b style="color: gray;">מצודת דוד</b> ויאמר חטאתי . רצה לומר : אף כי חטאתי , עם כל זאת מהראוי הוא שעתה בהיותך פה תכבדני נגד כו' :
<b style="color: gray;">רלב"ג</b> כבדני נא . כאשר ראה שמואל היות שאול מתבייש מזקני העם והעם אז נשמע אליו לשוב עמו להשתחוות לה' :
<b style="color: gray;">מלבי"ם פירוש המילות</b> ויאמר חטאתי הכיר שנית כי אין תרופה לחטאו, אולם בקש הגם שלא תשתחוה עמי על האופן הנ''ל לבקש סליחה וביטול הגזרה, על כל פנים עתה כבדני נא וכו' ושוב עמי והשתחויתי מפני הכבוד :
<h3>{לא}</h3>
וַיָּ֥שָׁב שְׁמוּאֵ֖ל אַחֲרֵ֣י שָׁא֑וּל וַיִּשְׁתַּ֥חוּ שָׁא֖וּל לַֽיהוָֽה׃
<h3>{לב}</h3>
וַיֹּ֣אמֶר שְׁמוּאֵ֗ל הַגִּ֤ישׁוּ אֵלַי֙ אֶת־אֲגַג֙ מֶ֣לֶךְ עֲמָלֵ֔ק וַיֵּ֣לֶךְ אֵלָ֔יו אֲגַ֖ג מַעֲדַנֹּ֑ת וַיֹּ֣אמֶר אֲגָ֔ג אָכֵ֖ן סָ֥ר מַר־הַמָּֽוֶת׃
<b style="color: gray;">רש"י</b> אגג מעדנות . יונתן תרגם : אגג מפנקא : אכן סר מר המות . באמת ידעתי כי סר וקרב עלי מרירת המות :
<b style="color: gray;">מצודת דוד</b> מעדנות . קשור בשלשלאות : אכן . באמת סר אלי מרירות המות :
<b style="color: gray;">מצודת ציון</b> מעדנות . ענין קשור , כמו ( איוב לח לא ) : התקשר מעדנות כימה : אכן . באמת :
<b style="color: gray;">רלב"ג</b> וילך אליו אגג מעדנות . יתכן שבא אליו בשלשלאות ובכבלי כרזל למלאת מצות שמואל כדי שלא יוכל לברוח כטעם התקשר מעדנות כימה : ויאמר אגג אכן סר מר המות . ידמה שאגג היה ירא כשהגישוהו לפני שמואל אסור ונקשר בכבלי ברזל וכאשר ראה שמואל והיתה צורתו מוכחת על גודל חסידותו ורחמנותו אמר באמת סר מרירות המות כי נפלתי ביד מי שראוי שירחם עלי וכאשר הבין שמואל מדבריו שהוא היה חושב שינצל על יד שמואל אמר לו אין הענין כן כמו שאתה חושב אבל תדע כי מות תמות מיתה אכזרית וזה ראוי לך מדה כנגד מדה כאשר שכלה נשים חרבך כשהרגת בעליהן כן תשכל מנשים אמך במותך :
<b style="color: gray;">מלבי"ם פירוש המילות</b> מעדנת שהלך בשמחה ובתענוג, ויאמר אכן סר מר המות (מר מלשון לא יחליפנו ולא ימיר וכן והנה לשלום מר לי מר, שמר הא' מענין תמורה כמ''ש בפי' שם) רצה לומר הנה סר ממנו תמורת המות, כי עד עתה נתנו לו חיי הבוז והעבדות חליפות המות, וזה קשה מאד בעיני השרים יותר מן המות, ועתה סר החליפין הזה, ולכן בחר שם מר שמורה גם על מרירות, כי חליפים האלה מרים מן המות ולכן שמח על מיתתו :
<h3>{לג}</h3>
וַיֹּ֣אמֶר שְׁמוּאֵ֔ל כַּאֲשֶׁ֨ר שִׁכְּלָ֤ה נָשִׁים֙ חַרְבֶּ֔ךָ כֵּן־תִּשְׁכַּ֥ל מִנָּשִׁ֖ים אִמֶּ֑ךָ וַיְשַׁסֵּ֨ף שְׁמוּאֵ֧ל אֶת־אֲגָ֛ג לִפְנֵ֥י יְהוָ֖ה בַּגִּלְגָּֽל׃
<b style="color: gray;">רש"י</b> כאשר שכלה נשים חרבך . להושיבם אלמנות מבעליהם , שהייתם חותכים זנבי בחורי ישראל : וישסף . חתכו לארבע , ואין לתיבה זו דמיון . ותרגום וישסף , ופשח . ובגמרא שלנו יש הוה מפשח ויהיב לן אלותא , כלומר בוקע :
<b style="color: gray;">מצודת דוד</b> כאשר שכלה . כשהרגת האנשים עם בניהם , היו הנשים שכולות מבעליהן ומבניהן : מנשים . מעין הנשים ההן , ודומה להן תהיה אמך , שכולה ממך :
<b style="color: gray;">מצודת ציון</b> שכלה . מי שבניו מתים , קרוי שכול , כמו ( בראשית כז מה ) : למה אשכל : וישסף . תרגומו ופשח , והוא הבקיעה לשנים , כמו ( איכה ג יא ) : ויפשחני . ובדברי רבותינו ז''ל ( בבא בתרא נד א ) : מאן דפשח דקלא :
<b style="color: gray;">רלב"ג</b> וישסף שמואל את אגג . ר''ל שחלקו בחרבו כאילו היה בוקע עצים למלאת מצות הש''י והנה היה בזה תועלת לתת יראה לנשארים שלא ילחמו עם ישראל :
<b style="color: gray;">מלבי"ם פירוש המילות</b> כאשר שכלה השיב לו, הגם שאתה רוצה יותר במות, והיה ראוי שלא אמיתך למען תשאר בחיים המרים ממות, אעשה זאת בעבור אמך שיהיה לה מדה כנגד מדה, כמו שחרבך שכלה נשים בהרגך בניהם השבויים אצלך, והיו אמותיהם שכולות, כן אמך תהיה עתה שכולה יותר מנשים האלה, במה שאמית את בנה, שהיא היתה רוצה שתשאר בחיים :
<h3>{לד}</h3>
וַיֵּ֥לֶךְ שְׁמוּאֵ֖ל הָרָמָ֑תָה וְשָׁא֛וּל עָלָ֥ה אֶל־בֵּית֖וֹ גִּבְעַ֥ת שָׁאֽוּל׃
<h3>{לה}</h3>
וְלֹא־יָסַ֨ף שְׁמוּאֵ֜ל לִרְא֤וֹת אֶת־שָׁאוּל֙ עַד־י֣וֹם מוֹת֔וֹ כִּֽי־הִתְאַבֵּ֥ל שְׁמוּאֵ֖ל אֶל־שָׁא֑וּל וַיהוָ֣ה נִחָ֔ם כִּֽי־הִמְלִ֥יךְ אֶת־שָׁא֖וּל עַל־יִשְׂרָאֵֽל׃
<b style="color: gray;">מצודת דוד</b> כי התאבל . רצה לומר : לפי שעם שהיה מתאבל על שאול , עם כל זאת נחם ה' וכו' ולא חש על אבלותו , לזה נעצב מאוד ולא בא עוד לפני שאול [ אבל שאול בא לפני שמואל , כמו שנאמר לקמן יט ] :
<b style="color: gray;">מצודת ציון</b> יסף . מלשון הוספה :
<h2>שמואל א פרק-טז</h2>
<h3>{א}</h3>
וַיֹּ֨אמֶר יְהוָ֜ה אֶל־שְׁמוּאֵ֗ל עַד־מָתַי֙ אַתָּה֙ מִתְאַבֵּ֣ל אֶל־שָׁא֔וּל וַאֲנִ֣י מְאַסְתִּ֔יו מִמְּלֹ֖ךְ עַל־יִשְׂרָאֵ֑ל מַלֵּ֨א קַרְנְךָ֜ שֶׁ֗מֶן וְלֵ֤ךְ אֶֽשְׁלָחֲךָ֙ אֶל־יִשַׁ֣י בֵּֽית־הַלַּחְמִ֔י כִּֽי־רָאִ֧יתִי בְּבָנָ֛יו לִ֖י מֶֽלֶךְ׃
<b style="color: gray;">רש"י</b> בית הלחמי . בבית לחם , וכן דרך כל דבר ששמו בשתי תיבות , כמו : בית לחם , בית שמש , בית אל , קרית ארבע , אם בא להטיל בו ה''א , מטיל בין שתי התיבות , כגון : קרית הארבע , בית האלי , בית הלחמי :
<b style="color: gray;">מצודת דוד</b> ואני מאסתיו . ואין מהראוי להתאבל עליו זמן מרובה : לי מלך . רצה לומר : שהוא יהיה מלך לי , לשמור מצותי :
<b style="color: gray;">מצודת ציון</b> קרנך . כלי מה , עשוי דמות קרן : בית הלחמי . בית לחם :
<b style="color: gray;">מלבי"ם פירוש המילות</b> עד מתי אתה מתאבל, יאמר, האבלות המתמיד יהיה, או בעבור גודל מעלת הדבר הנאבד עצמו, והלא אני מאסתיו ממלך על ישראל ואין בו חשיבות. או בעבור שלא נמצא דבר אחר תמורתו, על זה אמר מלא קרנך וכו' כי ראיתי בבניו לי מלך. ואמר מלא קרנך בכנוי כי שאול נמשח בפך ולכן לא נמשך מלכותו, כי סבת בחירתו היה מפני רצון העם, וע''כ בחר איש גבוה קומה שימצא חן בעיני העם, אבל דוד נמשח בקרן ובשמן הקדש, כי אז בא העת שימלוך מלך יושב על כסא ה' ומרוצה לה'. לא המרוצה לעם בלבד. וזה שכתוב מלא קרנך המיוחד לך למשוח מלכות קיים, שעליו רמזה חנה בתפלתה, רמה קרני ולא רמה פכי כדברי חכמינו זכרונם לברכה, ועל זה אמר לך אשלחך, לא כמו אצל שאול שסבב שהוא יבא אצל הנביא, רק אתה תבא אליו בשליחות ה', וזה שכתוב כי ראיתי בבניו לי מלך המיוחד לי לא לעם בלבד, וכמ''ש בספרי כל מקום שנאמר לי קיים לעולם :
<h3>{ב}</h3>
וַיֹּ֤אמֶר שְׁמוּאֵל֙ אֵ֣יךְ אֵלֵ֔ךְ וְשָׁמַ֥ע שָׁא֖וּל וַהֲרָגָ֑נִי וַיֹּ֣אמֶר יְהוָ֗ה עֶגְלַ֤ת בָּקָר֙ תִּקַּ֣ח בְּיָדֶ֔ךָ וְאָ֣מַרְתָּ֔ לִזְבֹּ֥חַ לַֽיהוָ֖ה בָּֽאתִי׃
<b style="color: gray;">מצודת דוד</b> ואמרת . לבני העיר :
<b style="color: gray;">רלב"ג</b> ויאמר שמואל איך אלך ושמע שאול והרגני . ר''ל שאם ידע שאול שאני הולך למשוח מלך אחר יהרגני : ויאמר ה' עגלת בקר תקח בידך . ידמה שהרצון בזה שלקחה לזבוח זבח שלמים וכבר היה אפשר לו זה כי אז נתרו הבמות והיה אפשר לו להקריבו בבמת יחיד ואע''פ שהיה המשכן בנוב , וכבר אמר לי אחד מחכמי דורינו שמו ר' שלמה הנשיא בפי' זה הפסוק דבר נאות מאד לפי הפשט וזה שהוא רואה שכבר בחר השם יתעלה עגלה להעיר על שכבר נמצא חלל באדמה לא נודע מי הכהו יהיה הולך לערוף העגלה ולזה לא היה לשאול לחקור איך היה הולך במקום ההוא עם העגלה כי העגלה תערף באי זה מקום ימצא בו החלל באדמה והיה אומר על צד מליצת השיר כי היה לשאול לירא מהריגתו כי אתה העגלה שהיה הכונה בו לאמת מי הוא המכה ולזה היה לו להתרחק מהריגת שמואל והנה אמרו ואמרת לזבוח לה' באתי לפי זה הפי' הוא לפי הנראה בעיני כי כאשר יבא לבית לחם ויתבאר להם שלא נמצא חלל באדמה על זה האופן יאמר לאנשי המקום ההוא שהוא בא לזבוח לה' וזה נאות מאד ולזה תמצא שלא דרש שמואל מאנשי בית לחם יהודה כי אם ישי ובניו כדי שלא יתגלה סודו :
<b style="color: gray;">מלבי"ם פירוש המילות</b> (ב-ג) השאלות: איך התירא שמואל ללכת ולא בטח בה' כי יצילהו, ושלוחי מצוה אינן נזוקין, בשגם שכל הנביאים לא פחדו מלכת במקום סכנה כי ידעו שה' ילחם בעדם, כמו שהיה במשה שהלך אל פרעה ולא ירא, וכן יתר הנביאים? ולמה לא השיב לו ה' אל תירא כי אהיה עמך כמ''ש לירמיה? וכי לא יכול שמואל בעצמו לעשות תחבולה זו לקחת עגלת בקר בידו וכו'?, ולמה א''ל עגלת בקר תקח בידך וכו', למה יוליך העגל בידו דרך רב, הלא די אם שם יקח עגל ומריא, ומ''ש ואנכי אודיעך את אשר תעשה אין לו באור הלא כבר הודיעו מה יעשה שימשח שם מלך, והול''ל אנכי אודיעך את אשר תמשח : איך אלך, לא שהיה שמואל מתירא, ולא שהיה בלתי בוטח כי ה' השולחו יצילהו, כמו שכל הנביאים לא חדלו מלכת במלאכות ה' מפני יראת בשר, רק כי הנביא יסמך על הנס בעת שיודע כי הנס מקושר עם שליחותו, כמו שהיה בשליחות משה וירמיה שהלכו במקום סכנה ובטחו על הנס, באשר היה זה בכוונה האלהית שינצלו על פי הנס למען יכירו עמים ולמען יכירו ישראל, כי הוא שליח ה' וכי ה' על ימינו בכחו הגדול. ואם כן לא היה הנס לצורך השליח רק לצורך השליחות, וכן היה ה' משלחהו על זה האופן שילך בפרסום וימשחהו לעיני כל ישראל, לא היה מתירא כי היה נכון לבו בטוח כי יצילהו ה', אבל אחר שפה לא היה הכוונה שילך בפרסום, ושיחזק שליחותו על ידי נס, ואם כן אם יודע לשאול במקרה וירצה להרגו וינצל בנס, לא יהיה הנס לצורך השליחות בכלל רק יהיה נס פרטי הבא במקרה להצלת שמואל בלבד, ובזה כל העושין לו נס מנכין לו מזכיותיו, ועל זה אמר איך אלך שאם ישמע שאול ירצה להרגני ואצטרך לנס פרטי בעבור עצמי שזה לא טוב בעיני, וגם יוכל להיות שמ''ש איך אלך הוא שאלה לדעת על איזה אופן ילך אם בפרסום ובדרך הניסיי מהיות זה צורך אל השליחות לחזק מלכות בית דוד, או בצנעה כי אין צורך בפרסום ובנס, ובזה הלא אם ישמע שאול והרגני ואצטרך נס מיוחד לצרכי : ויאמר ה' עגלת בקר תקח, באמת גם הנביא היה יכול לשית עצות בנפשו לעשות תחבולה קלה כזאת, רק הצדיק הזה לא רצה להוציא דבר שקר מפיו. לכן צוהו ה' דרך מצוה שיקח עגלת בקר בידו ויזבח זבח, באופן שכאשר אמר לזבוח לה' באתי, אמת היה בפיו, וזה שכתוב עגלת בקר תקח רצה לומר אני מצוך על זה, ותקחהו ותקדישהו תיכף, ובזה ואמרת כפי האמת לזבח לה' באתי :
<h3>{ג}</h3>
וְקָרָ֥אתָ לְיִשַׁ֖י בַּזָּ֑בַח וְאָֽנֹכִ֗י אוֹדִֽיעֲךָ֙ אֵ֣ת אֲשֶֽׁר־תַּעֲשֶׂ֔ה וּמָשַׁחְתָּ֣ לִ֔י אֵ֥ת אֲשֶׁר־אֹמַ֖ר אֵלֶֽיךָ׃
<b style="color: gray;">מצודת ציון</b> בזבח . באכילת בשר הזבח :
<b style="color: gray;">מלבי"ם פירוש המילות</b> וקראת ובזה לא יהיה שום חשד, ואנכי אודיעך פי' כי באשר גם בעצה זאת עדן לא תקן, שאם ישוב לאמר לזבח לה' באתי עדיין אינו האמת הגמור, כי הלא בא גם לתכלית אחר שהוא למשוח מלך, ומה יענה אם ישאלהו אם בא רק לזבח או גם על דבר אחר שאז בהכרח ישקר באמונתו, לכן א''ל ה' דע כי עתה אני משלחך רק לזבח זבח ושם אודיעך את אשר תעשה שליחות השני, באופן שקודם אודיעך זאת, תכלית ביאתך הוא רק על הזבח ותדבר אמת מכל צד. ועל זה אמר :
<h3>{ד}</h3>
וַיַּ֣עַשׂ שְׁמוּאֵ֗ל אֵ֚ת אֲשֶׁ֣ר דִּבֶּ֣ר יְהוָ֔ה וַיָּבֹ֖א בֵּ֣ית לָ֑חֶם וַיֶּחֶרְד֞וּ זִקְנֵ֤י הָעִיר֙ לִקְרָאת֔וֹ וַיֹּ֖אמֶר שָׁלֹ֥ם בּוֹאֶֽךָ׃
<b style="color: gray;">רש"י</b> ויחרדו . מהרו לצאת לקראתו :
<b style="color: gray;">מצודת דוד</b> ויאמר . הגדול שבהם אמר לו , אם בואו הוא בהיות עמו השלום , או הוא בעבור העדר השלום :
<b style="color: gray;">מצודת ציון</b> ויחרדו . מהרו בחרדה :
<b style="color: gray;">מלבי"ם פירוש המילות</b> השאלות: מדוע חרדו זקני העיר גם פחדו פחד, עד שאמרו שלום בואך כאילו פחדו מאיזה פגע : ויעש שמואל את אשר דבר ה' כי עתה רק זאת היתה מצותו לקחת עגלת בקר. ויחרדו יתכן כי בבואו לשם ועגלת בקר בידו חרדו אולי נמצא חלל באדמה הקרובה אל בית לחם ובא לערוף העגלה בנחל (ולדעת הרלב''ג היתה זאת התחבולה באמת שיקח עגלת בקר כדי שיחשוב שאול שנמצא שם חלל באדמה והלך על עגלה ערופה) ולכן חרדו זקני העיר דוקא שעליהם מוטל המצוה הזאת כמ''ש ויצאו זקניך ושופטיך וכו' וכל זקני העיר וכו', ויאמר שלום בואך אם לא באת על דם הנשפך בסביבות העיר :
<h3>{ה}</h3>
וַיֹּ֣אמֶר ׀ שָׁל֗וֹם לִזְבֹּ֤חַ לַֽיהוָה֙ בָּ֔אתִי הִֽתְקַדְּשׁ֔וּ וּבָאתֶ֥ם אִתִּ֖י בַּזָּ֑בַח וַיְקַדֵּ֤שׁ אֶת־יִשַׁי֙ וְאֶת־בָּנָ֔יו וַיִּקְרָ֥א לָהֶ֖ם לַזָּֽבַח׃
<b style="color: gray;">מצודת דוד</b> ויאמר שלום . הנה השלום עמי ואין רע , ובאתי הנה לזבוח לה' וכו' :
<b style="color: gray;">מצודת ציון</b> התקדשו . ענין הזמנה , כמו ( ירמיהו ו ד ) : קדשו עליה למלחמה :
<b style="color: gray;">מלבי"ם פירוש המילות</b> ויאמר שלום לא באתי עבור זה רק לזבוח לה', ויקדש את ישי בתוך קרואיו בל יורגש הדבר :
<h3>{ו}</h3>
וַיְהִ֣י בְּבוֹאָ֔ם וַיַּ֖רְא אֶת־אֱלִיאָ֑ב וַיֹּ֕אמֶר אַ֛ךְ נֶ֥גֶד יְהוָ֖ה מְשִׁיחֽוֹ׃
<b style="color: gray;">רש"י</b> ויאמר אך נגד ה' משיחו . ויאמר בלבו , אך אמת הוא זה ( ז ) אל תבט אל מראהו . אל יופי תארו : כי מאסתיהו . לפי שכעסן הוא , כמה שנאמר ( לקמן יז כח ) : ויחר אף אליאב בדוד : כי לא אשר יראה האדם . אף על פי שקראת לעצמך רואה , שאמרת לשאול ( לעיל ט יט ) : אנכי הרואה , כאן אני מודיעך שאינך רואה :
<b style="color: gray;">מצודת דוד</b> אך נגד ה' . רצה לומר למלכות הוא הגון , אך שיהיה משיחו נגד ה' , רצה לומר : שיהיה ה' עמו :
<b style="color: gray;">רלב"ג</b> אך נגד ה' משיחו . יש שפירשו שהוא כאשר ראה אליאב בלתי ראוי למלוכה אמר על שאול כי נגד ה' משיחו וקרא משיחו שאול כי הוא היה משוח על יד שמואל והנה אמר לו השם שלא יביט אל מראה שאול ואל גבה קומתו כי מאסהו כמו שקדם באמרו כי מאסת דבר ה' וימאסך ממלך אלא שכבר יקשה לזה השי' אמרו גם בזה לא בחר ה' כי לפי זה הפי' לא תהיה הורא' מדברי הש''י לשמואל שלא בחר באליאב אבל יראה ממנו הפך זה באולי והנראה בעיני כי אמר שמואל אך נגד ה' משיחו כאשר ראה אליאב חשב שיהיה הוא הראוי למלוכה מצד מראהו שהיה טוב וגובה קומתו שהוא ראוי למלך למען יהיה לו כח גבורה להלחם מלחמות ה' וענהו ה' שלא יביט אל מראה אליאב ואל גובה קומתו כי מאסהו מצד שאין לבבו ישר כי הש''י יראה ללב והנראה בעיני ה' איננו ראוי למלך וכאשר הבין זה שמואל מדברי הש''י אז אמר לישי שיקרא לאחר מבניו כי לא בחר ה' בזה וקרא אל אבינדב אך קצר הכתוב ובסוף הענין נמשח דוד וידמ' שכבר נמשח בשמן המשח' ולא צוהו בלכתו שם שימלא קרנו :
<b style="color: gray;">מלבי"ם פירוש המילות</b> השאלות: אחר שה' אמר לו ומשחת את אשר אומר אליך, למה תיכף כראותו את אליאב אמר אך נגד ה' משיחו טרם אמר לו ה' כי הוא הנבחר, והלא כשראה יתר בניו אמר גם בזה לא בחר ה', וזה ידע ממה שראה שלא אמר לו ה' למשחו עד שהגיע לדוד שאז א''ל ה' קום משחהו ואם כן איך היה אצל אליאב בהפך, מ''ש כי מאסתיהו הוא דבר הנמאס מצד עצמו ופחיתות מעשיו, או דבר שהיה נבחר תחלה ונמאס אחר כך, ושני אלה לא יצדקו גבי אליאב, שהגם שחכמינו זכרונם לברכה אמרו שנמאס על ידי שהיה כעסן ובזה יצדק שנבחר תחלה ונמאס אחר כך על ידי רוע מזגו אנחנו נבקש הפשט, עוד יפלא איך קרא ישי אל אבינדב טרם שמע מפי שמואל שלא בחר ה' באליאב, והיל''ל לספר שאחר שאמר שמואל אך נגד ה' משיחו והשיב לו ה' אל תבט אל מראהו אמר שמואל זאת לישי ואז קרא אל אבינדב : ויאמר אך נגד ה' משיחו פי' כשראה את אליאב ולא אמר לו ה' למשחו ידע תיכף כי אינו נרצה אצל ה'. (שאם לא כן היה מצוהו למשחו, כמ''ש ומשחת לי את אשר אומר אליך, וכמו שהיה כשראה את דוד שא''ל קום משחהו) וחשב שמואל שהסבה לזה הוא בעבור היות אליאב שפל קומה ובלתי יפה התואר כשאול, וחשב כי לא יבחר ה' רק באיש גבוה הקומה ויפה תואר, שבאמת לא היה נמצא בכל ישראל איש כשאול, כמ''ש משכמו ומעלה גבוה מכל העם, ולא ידחה ה' את שאול כל עוד שלא ימצא איש כמוהו, וזה שכתוב אך עוד יש תקוה כי משיחו שהוא שאול שנמשח מכבר עודהו נגד ה', ולא ימאס בו כל עוד שלא ימצא איש כמוהו, ובזה התנחם שמואל ורצה להמליץ בל ידחה שאול בהיות שאין בכל ישראל כמוהו :
<h3>{ז}</h3>
וַיֹּ֨אמֶר יְהוָ֜ה אֶל־שְׁמוּאֵ֗ל אַל־תַּבֵּ֧ט אֶל־מַרְאֵ֛הוּ וְאֶל־גְּבֹ֥הַּ קוֹמָת֖וֹ כִּ֣י מְאַסְתִּ֑יהוּ כִּ֣י ׀ לֹ֗א אֲשֶׁ֤ר יִרְאֶה֙ הָאָדָ֔ם כִּ֤י הָֽאָדָם֙ יִרְאֶ֣ה לַעֵינַ֔יִם וַיהוָ֖ה יִרְאֶ֥ה לַלֵּבָֽב׃
<b style="color: gray;">מצודת דוד</b> כי לא . רצה לומר : איני רואה לתלות בדבר אשר רואה האדם : יראה לעינים . אם הנראה הוא יפה עינים , שהוא הדבר אשר יראה האדם , ואין לתלות המלוכה בדבר זה : וה' . אבל ה' יראה ללבב , הטובה היא , ובזה הדבר תלוי :
<b style="color: gray;">מלבי"ם פירוש המילות</b> ויאמר ה', השיב לו אל תבט אל מראהו (של שאול שעליו אמר נגד ה' משיחו) ואל גבה קומתו כי מאסתיהו רצה לומר את הגבוה קומה, שהיה נרצה אצלי אז, מאסתי עתה, (כי המלך ניתן אז לתרעומת העם, היה צריך איש גבוה שימצא חן בעיניהם, לא כן המלך עתה יהיה מי שימצא חן בעיני האלהים, הבלתי מביט על המראה והקומה), כי לא אשר יראה האדם הורה לו כי מה שהאדם רואה ושופט מי האיש היפה ומי האיש המכוער אינו מסכים עם האמת, וזה שכתוב כי האמת הוא לא כאשר יראה האדם, ויוכל להיות שהאיש שבני אדם דנים עליו כי הוא יפה תואר ונאה, הוא כעור ומגונה באמת וכן להפך, והטעם לזה כי האדם יראה לעינים, רצה לומר האדם שופט על הנאה ויפה מצד ראות החושים שהם לא יחושו רק חיציוניות הדבר הנראה, לא פנימיותו, ולכן יגדרו היופי לפי המראה החיצונית אם יהיה הגוף גבוה הקומה יפה התואר והמראה וכדומה, הגם שתהיה צורתו הפנימית הנפשיית מלאה מומים ותכונות רעות, לא כן ה' יראה ללבב הוא לא יביט רק ללבב על צורתו הפנימית אם היא יפה בתכונותיה ונאה במדותיה זה האיש היפה אצלו הגם שחיצונית האיש שפל הקומה ומכוער המראה :
<h3>{ח}</h3>
וַיִּקְרָ֤א יִשַׁי֙ אֶל־אֲבִ֣ינָדָ֔ב וַיַּעֲבִרֵ֖הוּ לִפְנֵ֣י שְׁמוּאֵ֑ל וַיֹּ֕אמֶר גַּם־בָּזֶ֖ה לֹֽא־בָחַ֥ר יְהוָֽה׃
<b style="color: gray;">מלבי"ם פירוש המילות</b> ויקרא אחר שראה שלא נבחר אליאב :
<h3>{ט}</h3>
וַיַּעֲבֵ֥ר יִשַׁ֖י שַׁמָּ֑ה וַיֹּ֕אמֶר גַּם־בָּזֶ֖ה לֹא־בָחַ֥ר יְהוָֽה׃
<b style="color: gray;">רש"י</b> ויעבר ישי שמה . הוא שמעא :
<b style="color: gray;">מצודת ציון</b> שמה . הוא שמעא :
<h3>{י}</h3>
וַיַּעֲבֵ֥ר יִשַׁ֛י שִׁבְעַ֥ת בָּנָ֖יו לִפְנֵ֣י שְׁמוּאֵ֑ל וַיֹּ֤אמֶר שְׁמוּאֵל֙ אֶל־יִשַׁ֔י לֹא־בָחַ֥ר יְהוָ֖ה בָּאֵֽלֶּה׃
<b style="color: gray;">מצודת דוד</b> שבעת בניו . בדברי הימים ( א ב טו ) לא חשב כי אם שבעה עם דוד , שנאמר : דוד השביעי . ובמדרש יש שהיה לישי עוד בן , ושמו אליהו המוזכר בין הנגידים , שנאמר ( שם א כז יח ) : ליהודה אליהו מאחי דוד , וכן נאמר ( לקמן יז יב ) : ולו שמנה בנים [ ומה שלא חשבו בדברי הימים , יראה שהיה מאשה אחרת . וצרויה ואביגיל היו אחיות לשבעת האחים רק מן האם ולא מן האב , וכמו שנאמר ( שמואל ב יז כה ) : אשר בא אל אביגיל בת נחש . ומזה יראה שהיתה בת נחש , ולא בת ישי , ובהיות כן לא היו אחיות לאליהו , לא מן האב ולא מן האם . והנה בדברי הימים ( א ב טז ) נאמר : ואחיותיהם צרויה ואביגיל , ולזה לא חשב אליהו עמהם , כי לאליהו לא היו אחיות כאמור , אולם חז''ל לא קבלו כן , כי אמרו ( בבא בתרא יז א ) : שנחש הוא ישי ] :
<h3>{יא}</h3>
וַיֹּ֨אמֶר שְׁמוּאֵ֣ל אֶל־יִשַׁי֮ הֲתַ֣מּוּ הַנְּעָרִים֒ וַיֹּ֗אמֶר ע֚וֹד שָׁאַ֣ר הַקָּטָ֔ן וְהִנֵּ֥ה רֹעֶ֖ה בַּצֹּ֑אן וַיֹּ֨אמֶר שְׁמוּאֵ֤ל אֶל־יִשַׁי֙ שִׁלְחָ֣ה וְקָחֶ֔נּוּ כִּ֥י לֹא־נָסֹ֖ב עַד־בֹּא֥וֹ פֹֽה׃
<b style="color: gray;">רש"י</b> שאר הקטן . נשאר הקטן : לא נסוב . לא נשב לאכול , כל מושב סעודה קרויה הסבה :
<b style="color: gray;">מצודת דוד</b> התמו . האם נשלמו : הנערים . בניך : כי לא נסוב . על השלחן לאכול , עד בואו פה :
<b style="color: gray;">מצודת ציון</b> התמו . מלשון תם והשלמה : שאר . נשאר : נסוב . הישיבה לאכילה קרויה מסיבה , כי דרכם היה לשבת מסובים :
<b style="color: gray;">מלבי"ם פירוש המילות</b> השאלות: איך אמר התמו הנערים וכי הסתפק בדבר ה' שא''ל כי ימשח אחד מבני ישי : התמו אמר זה דרך תמיהה כי ידע בהכרח שלא באו כולם, וישי התנצל שדוד שאר מעצמו (ולכן בא פה פעל שאר בקל, ובנינו תמיד בנפעל) וזה אם יען כי הוא הקטן ע''ד ראוני נערים ונחבאו) ואם מצד שהנה רועה בצאן ועוסק במלאכתו :
<h3>{יב}</h3>
וַיִּשְׁלַ֤ח וַיְבִיאֵ֙הוּ֙ וְה֣וּא אַדְמוֹנִ֔י עִם־יְפֵ֥ה עֵינַ֖יִם וְט֣וֹב רֹ֑אִי וַיֹּ֧אמֶר יְהוָ֛ה ק֥וּם מְשָׁחֵ֖הוּ כִּֽי־זֶ֥ה הֽוּא׃
<b style="color: gray;">מצודת דוד</b> כי זה הוא . אשר בחרתי בו :
<b style="color: gray;">מצודת ציון</b> אדמוני . מראה אדום : עם יפה עינים . רוצה לומר ויפה עינים , וכן ( עמוס ד י ) : עם שבי סוסיכם : רואי . מראה : קום . הוא ענין זרוז :
<b style="color: gray;">מלבי"ם פירוש המילות</b> השאלות: מה המעלה שראהו אדמוני וזה (כפי דבר הטבעיים) חסרון מורה על תגבורת הדם ורב החמה, ומ''ש עם יפה עינים תחת ויפה עינים בוי''ו : והוא אדמוני פה הראה לו אמיתת מ''ש תחלה כי לא כאשר יראה האדם, כי דוד היה אדמוני שגברה בו האדומה והוא בטבעו מוכן לשפיכת דם, ומצד אחר נראה בו גם כן רושמים טובים כי היה יפה עינים וטוב ראי, שזה מורה על שהוא חד העיון וטוב המזג כמ''ש הטבעיים, ואם היה נשאר על ההבחנה האנושית של שמואל היה מחליט היותו בלתי ראוי, אבל ה' יראה ללבב וידע כי מטוב בחירתו יעשה אך משפט וצדקה, ובטבע האדמימות הנטועה בו ישתמש ללחום מלחמות ה' ולהכרית מעיר ה' כל פועלי און, וזה הנרצה בעיני ה' שהגם שנמצא נטיה רעה בטבעו הוא ימשול בה מצד צדקתו וטוב בחירתו, וזה שכתוב קום משחהו כי זה הוא הנרצה לפני, וכן אמרו חכמינו זכרונם לברכה כיון שראה שמואל את דוד אדמוני נתירא אמר זה שופך דמים כעשו, א''ל הקב''ה עם יפה עינים, עשו עשה מדעת עצמו, זה מדעת סנהדרין הוא הורג (רצה לומר שזה מצד טוב מזגו ושכלו שעל זה מורה הרושם של יפה עינים) קום משחהו כי זה הוא, אמר רבן שמעון בן גמליאל זה הוא בעולם הזה וזה הוא לעולם הבא, רצה לומר שהגם שהוא בעולם הזה, והוא שנוטה בטבעו לעניני עולם הזה שהאדמוני גובר בו, בכ''ז מטוב מזגו ושכלו ובחירתו הוא בעולם הבא, ויאחז צדיק דרכו להשתמש בו לרצון לפני ה', ולכן זה הוא הנרצה אצלי, ולפי דרש חכמינו זכרונם לברכה נכון מה שבא מלת עם יפה עינים תחת וי''ו החבור :
<h3>{יג}</h3>
וַיִּקַּ֨ח שְׁמוּאֵ֜ל אֶת־קֶ֣רֶן הַשֶּׁ֗מֶן וַיִּמְשַׁ֣ח אֹתוֹ֮ בְּקֶ֣רֶב אֶחָיו֒ וַתִּצְלַ֤ח רֽוּחַ־יְהוָה֙ אֶל־דָּוִ֔ד מֵהַיּ֥וֹם הַה֖וּא וָמָ֑עְלָה וַיָּ֣קָם שְׁמוּאֵ֔ל וַיֵּ֖לֶךְ הָרָמָֽתָה׃
<b style="color: gray;">רש"י</b> ותצלח רוח ה' . רוח גבורה :
<b style="color: gray;">מצודת ציון</b> ותצלח . ועבר , כמו ( לעיל י י ) : ותצלח עליו רוח אלהים : רוח ה' . רוח גבורה מה' :
<b style="color: gray;">רלב"ג</b> והנה ספר שהיום ההוא צלחה רוח ה' אל דוד בדרך שהיה מצליח בכל אשר היה עושה וסרה רוח ה' מעם שאול שהיתה לו תחלה בכל אשר יפנה וסבב הש''י שבעתהו רוח רעה להמיתו בלא עתו כי מאסהו ממלך עם שזה היה כלי להתקרב דוד אל המלוכה ברוך השם אשר לו נתכנו עלילות :
<b style="color: gray;">מלבי"ם פירוש המילות</b> וימשח אותו בקרב אחיו יתכן שאחר שרצה להשפיע עליו על ידי משיחה זאת קדושה וטהרה ורוח גבורה, בחר שיהיה בעשרה, ישי ושמונת בניו ושמואל, שאין השכינה שורה פחות מעשרה, אולם הרי''א לא יאבה שהיה המשיחה בפני אחיו כי היה הדבר בסוד ויפרש בקרב אחיו כמו מבין אחיו, וכן פירש הרד''ק :
<h3>{יד}</h3>
וְר֧וּחַ יְהוָ֛ה סָ֖רָה מֵעִ֣ם שָׁא֑וּל וּבִֽעֲתַ֥תּוּ רֽוּחַ־רָעָ֖ה מֵאֵ֥ת יְהוָֽה׃
<b style="color: gray;">מצודת דוד</b> מאת ה' . ולא באה לו במקרה :
<b style="color: gray;">מצודת ציון</b> ובעתתו . מלשון בעתה וחרדה : רוח רעה . רוח מחריד ומרעיד :
<b style="color: gray;">מלבי"ם פירוש המילות</b> ורוח ה' סרה רוח ה' הוא התעצמות שפע הרוחניות בענין אלהי אשר חל על כחותיו הנפשיות ותלבישהו רוח גבורה, ותמלאהו רוח חכמה ודעת ויראת ה', ואיש הזה גם כליו הבשריים נושאי הכחות הנפשיות יוכנו אל השפע הלז להיותם משכן הכבוד, אמנם עת יוסר ממנו השפע בחטאו, וכליו יורקו מהרוחניות השוכן בם, ירגיש החסרון הזה וישתומם ויתבהל, ותחת רוח הנשגב ישכן בו רוח אחר שחוריי מלא בלהה ועצב, דאגה ובעתה, וזה שכתוב ובעתתו רוח רעה וכו' :
<h3>{טו}</h3>
וַיֹּאמְר֥וּ עַבְדֵֽי־שָׁא֖וּל אֵלָ֑יו הִנֵּה־נָ֧א רֽוּחַ־אֱלֹהִ֛ים רָעָ֖ה מְבַעִתֶּֽךָ׃
<b style="color: gray;">מצודת דוד</b> רוח אלהים . רצה לומר : רוח גדול וחזק , כי כשרוצה להגדיל דבר מה , סומכו למלת אלהים . וכן ( לעיל יד טו ) ותהי לחרדת אלהים . או רצה לומר : רוח רעה הבאה מאלהים :
<b style="color: gray;">מלבי"ם פירוש המילות</b> ויאמרו עבדי שאול, בהיות הרוח השחוריי יסובב לפעמים על ידי הפסד הכלים החיצונים כלי המוח ועורקי הדם, ולפעמים יסובב על ידי הפסד דמיוני כמ''ש הרי''א ששאול אחר סר ממנו רוח ה' לא נשאר כיתר האנשים, אבל היה דואג תמיד מהרהר בענשו ובהפסד מלכותו בחטאו ומתוך כך נשרף דמו ונתהוה בו חולי המילאנקאלי''א המתהוה משריפת הדם והמרה האדומה, ולפעמים יהיה ענין השגחיי שיחול רוח דמיוני על כח נפשו ויתגעש ויחרד תמיד. וכן יתרפא או על ידי סבה חיצונית על ידי הרקות ורפואות לתקן הכלים הנשחתים, או על ידי סבה פנימית לישר כח הדמיון והמחשבה אל השמחה והמרגעה, ועבדיו בחרו את המוזיקא שהיא תעתיק את הנפש מתכונה לתכונה, ותסיר גם חולי השחורה בשתעתיקהו אל מחשבות אחרות משמחות. ולכן אמרו :
<h3>{טז}</h3>
יֹאמַר־נָ֤א אֲדֹנֵ֙נוּ֙ עֲבָדֶ֣יךָ לְפָנֶ֔יךָ יְבַקְשׁ֕וּ אִ֕ישׁ יֹדֵ֖עַ מְנַגֵּ֣ן בַּכִּנּ֑וֹר וְהָיָ֗ה בִּֽהְי֨וֹת עָלֶ֤יךָ רֽוּחַ־אֱלֹהִים֙ רָעָ֔ה וְנִגֵּ֥ן בְּיָד֖וֹ וְט֥וֹב לָֽךְ׃
<b style="color: gray;">רש"י</b> עבדיך לפניך . הנה עבדיך לפניך אשר יעשו מצותיך :
<b style="color: gray;">מצודת דוד</b> עבדיך לפניך . רצה לומר : אתה תצוה , והלא עבדיך המה לפניך , ונכונים המה לעשות אשר תצוה , ואמור להם אשר יבקשו איש יודע חכמת הנגון ומנגן בכנור : וטוב לך . כי בעבור שמחת קול הזמר , תלך הרעדה :
<b style="color: gray;">מלבי"ם פירוש המילות</b> יאמר נא אדוננו (והלא עבדיך לפניך לעשות כל אשר תצוה) יבקשו איש ידע מנגן בכנור והנה הם לא בקשו רק שיודע לנגן ומנגן בכנור, שבזה די אל המבוקש ממנו לנגן בעת הצורך. אמנם שאול מצד תכסיסי מלכותו ראה כי לא די בזה לבד כי העומד לפני המלך בתמידות בשגם לשיתפעל המלך מנועם זמירותיו צריך שיהיו לו גם יתר חמודות, וזה שכתוב :
<h3>{יז}</h3>
וַיֹּ֥אמֶר שָׁא֖וּל אֶל־עֲבָדָ֑יו רְאוּ־נָ֣א לִ֗י אִ֚ישׁ מֵיטִ֣יב לְנַגֵּ֔ן וַהֲבִיאוֹתֶ֖ם אֵלָֽי׃
<b style="color: gray;">מצודת דוד</b> מטיב לנגן . מנגן טוב ויפה :
<b style="color: gray;">מלבי"ם פירוש המילות</b> (יז-יח) השאלות: מדוע שנה שאול ודייק איש מטיב לנגן, ומה רצה במ''ש ראו נא לי, ומ''ש אחד מהנערים ראיתי בן לישי יודע נגן וגבור חיל וכו', למה ספר כל המעלות האלה ועקר המבוקש הוא שיהיה יודע נגן? : ויאמר שאול כו' ראו נא לי איש מיטיב לנגן, דייק שיהיה מטיב לנגן הבקי בחכמה זו ביתר שאת בטוב טעם ודעת שמתנאו גם כן עשות השירים המעוררים הנפש, והיותו מליץ וחכם לכלכל דברי שיריו וזמירותיו על פי החכמה ודעת, שכולל כל המעלות הנחמדות וזה שכתוב ראו נא לי, רצה לומר ראו היטב איש הראוי לי לעמוד לפני המלך :
<h3>{יח}</h3>
וַיַּעַן֩ אֶחָ֨ד מֵהַנְּעָרִ֜ים וַיֹּ֗אמֶר הִנֵּ֨ה רָאִ֜יתִי בֵּ֣ן לְיִשַׁי֮ בֵּ֣ית הַלַּחְמִי֒ יֹדֵ֣עַ נַ֠גֵּן וְגִבּ֨וֹר חַ֜יִל וְאִ֧ישׁ מִלְחָמָ֛ה וּנְב֥וֹן דָּבָ֖ר וְאִ֣ישׁ תֹּ֑אַר וַיהוָ֖ה עִמּֽוֹ׃
<b style="color: gray;">רש"י</b> אחד מהנערים . מיוחד שבהם , דואג האדומי : יודע נגן . כל עצמו נתכוון להכניס עין רעה של שאול בדוד , שיתקנא בו :
<b style="color: gray;">מצודת דוד</b> וגבור חיל וכו' . המה הדברים הראוים לעומד בהיכל המלך : וה' עמו . שהוא איש מוצלח , ובהצלחתו יועיל לך :
<b style="color: gray;">מצודת ציון</b> ונבון דבר . מבין כל דבר חכמה :
<b style="color: gray;">רלב"ג</b> וגבור חיל ואיש מלחמה . הנה קרא גבור חיל מי שהוא בעל אומץ ותוקף ואיש מלחמה מי שהוא יודע להמציא תחבולות עם אויביו וינצחם והנה תאר דוד באלו התארים כי מי שיש לו אלו המדות יותר ראוי לבא בהיכל מלך ואף על פי שלא היה המבוקש ממנו תחלה כי אם שיהיה מטיב לנגן : ונבון דבר . הוא האיש המכלכל דבריו במשפט ובתבונה : ואיש תאר . ולזה הוא יותר ראוי לבא בהיכלי מלך : וה' עמו . כל אשר הוא עושה ה' מצליח ולזה אפשר שתסור הרוח הרעה ממך בהיותו עמך כי מברכת המצליחים יתברכו אדניהם שזה גם כן היה סבה אל שיהיה דוד ראוי יותר לבא בהיכלי מלך ולזה שבחוהו בכל אלו התארים כי כבר ימצאו רבים מטיבים לנגן אך אינם שלמים באלו הענינים כדוד ולזה בחרוהו מבין שאר המנגנים :
<b style="color: gray;">מלבי"ם פירוש המילות</b> ויען אחד מהנערים לכן השיב כי נמצאו בדוד גם שלמיות אחרות חוץ מההרגל בניגון שלפיהם ראוי הוא להיות בהיכלי מלך, וכבר באר מהרי''א שרשם לו ששה תוארים, {{{א}}} ידע נגן רצה לומר יודע חכמת המוזיקא בשלימות, {{{ב}}} וגבור חיל, שלא כדרך המשוררים שרובם ישתלמו בכח הדמיון והם חלושי המזג רפויי ההרכבה על הרוב, {{{ג}}} ואיש מלחמה יודע בתחבולות מלחמה וגם זה דבר מתמיה שהמתעסק בתחבולות מלחמה לא יטריד זמנו בניגון ובשיר כי הם מלאכות מתנגדות, {{{ד}}} ונבון דבר וגם זה נגד הרגיל במשוררים שנשלמים בדמיון וחסרי ההשכל האמתיי לרוב, ולזה לא היו בעלי השכל ועצה משוררים כי אם על המעט, {{{ה}}} ואיש תאר וגם זה אינו רגיל במשוררים שהם שחוריים ועל המעט יהיו דמיים ויפי תואר, {{{ו}}} וה' עמו רצה לומר שהוא ירא אלהים וסר מרע, וגם זה על המעט שהמנגן שהוא יפה תואר לא יהיה נרדף אחר תאוותיו ואחר חמדת נשים, ותוארים ההם ראוים לאיש אשר יעמוד בהיכלי מלך, ועם היות דוד עדיין נער שבחוהו באלה התוארים שהיה מוכן להם מתכונתו :
<h3>{יט}</h3>
וַיִּשְׁלַ֥ח שָׁא֛וּל מַלְאָכִ֖ים אֶל־יִשָׁ֑י וַיֹּ֕אמֶר שִׁלְחָ֥ה אֵלַ֛י אֶת־דָּוִ֥ד בִּנְךָ֖ אֲשֶׁ֥ר בַּצֹּֽאן׃
<b style="color: gray;">מצודת דוד</b> אשר בצאן . אשר רועה בצאן :
<b style="color: gray;">מלבי"ם פירוש המילות</b> שלחה אלי לא ידע עדיין אם ימצא חן בעיניו שישאר אצלו ורצה רק לראותו :
<h3>{כ}</h3>
וַיִּקַּ֨ח יִשַׁ֜י חֲמ֥וֹר לֶ֙חֶם֙ וְנֹ֣אד יַ֔יִן וּגְדִ֥י עִזִּ֖ים אֶחָ֑ד וַיִּשְׁלַ֛ח בְּיַד־דָּוִ֥ד בְּנ֖וֹ אֶל־שָׁאֽוּל׃
<b style="color: gray;">מצודת דוד</b> חמור לחם . חמור אחד טעון לחם :
<b style="color: gray;">מלבי"ם פירוש המילות</b> ויקח ישי כן היה דרכם להביא תשורה בראות פני מלך או אדם גדול :
<h3>{כא}</h3>
וַיָּבֹ֤א דָוִד֙ אֶל־שָׁא֔וּל וַֽיַּעֲמֹ֖ד לְפָנָ֑יו וַיֶּאֱהָבֵ֣הֽוּ מְאֹ֔ד וַֽיְהִי־ל֖וֹ נֹשֵׂ֥א כֵלִֽים׃
<b style="color: gray;">מצודת דוד</b> נושא כלים . כלי מלחמתו :
<b style="color: gray;">מלבי"ם פירוש המילות</b> ויהי לו נשא כלים יש לפרש ג''כ שדוד נתעלה עד שהיה לו נושא כלים כדרך השרים :
<h3>{כב}</h3>
וַיִּשְׁלַ֣ח שָׁא֔וּל אֶל־יִשַׁ֖י לֵאמֹ֑ר יַעֲמָד־נָ֤א דָוִד֙ לְפָנַ֔י כִּֽי־מָ֥צָא חֵ֖ן בְּעֵינָֽי׃
<b style="color: gray;">מלבי"ם פירוש המילות</b> יעמד נא עתה בקש שישאר אצלו בקביעות :
<h3>{כג}</h3>
וְהָיָ֗ה בִּֽהְי֤וֹת רֽוּחַ־אֱלֹהִים֙ אֶל־שָׁא֔וּל וְלָקַ֥ח דָּוִ֛ד אֶת־הַכִּנּ֖וֹר וְנִגֵּ֣ן בְּיָד֑וֹ וְרָוַ֤ח לְשָׁאוּל֙ וְט֣וֹב ל֔וֹ וְסָ֥רָה מֵעָלָ֖יו ר֥וּחַ הָרָעָֽה׃
<b style="color: gray;">מצודת דוד</b> ורוח לשאול . באה לו ההרוחה , וסרה ממנו החרדה :
<b style="color: gray;">מלבי"ם פירוש המילות</b> ורוח סיפר כי זמירות דוד עשו פרי בג' ענינים, {{{א}}} תחלה רווח לו ממצוקה פנימית שאלצה את נפשו, {{{ב}}} וטוב לו שנהפך לתכונת השמחה, {{{ג}}} על ידי כן וסרה מעליו רוח הרעה, והנה בזה סיפר איך סבב ה' שיבא דוד אצל שאול שזה היה הסבה הראשיית לכל קורותיו אחר כך, עד הגיע אל המלכות המיועד לו. ומעתה יתחיל לספר איך יצא לפועל המעלה השניה שהיה לדוד גבור חיל ואיש מלחמה ואיך צמח קרן דוד וירם ויתנשא :
<h2>שמואל א פרק-יז</h2>
<h3>{א}</h3>
וַיַּאַסְפ֨וּ פְלִשְׁתִּ֤ים אֶת־מַֽחֲנֵיהֶם֙ לַמִּלְחָמָ֔ה וַיֵּאָ֣סְפ֔וּ שֹׂכֹ֖ה אֲשֶׁ֣ר לִיהוּדָ֑ה וַֽיַּחֲנ֛וּ בֵּין־שׂוֹכֹ֥ה וּבֵין־עֲזֵקָ֖ה בְּאֶ֥פֶס דַּמִּֽים׃
<b style="color: gray;">רש"י</b> באפס דמים . כך שם המקום :
<b style="color: gray;">מצודת ציון</b> באפס דמים . שם מקום :
<b style="color: gray;">מלבי"ם פירוש המילות</b> (א-ב) השאלות: למה אמר ב' פעמים ויאספו פלשתים, ויאספו שוכה, ואחר שנאספו שוכה איך אמר שחנו בין שוכה ובין עזקה : ויאספו פלשתים, מספר כי בסור רוח ה' מראש מלכם, נשתה גבורת ישראל וגבר אויב הפלשתים אשר זה מקרוב נפלו לפני יונתן לבדו, עתה ערב לבם ללחום בישראל, ולא זאת לבד אלא כי תיכף שאספו את מחניהם בארץ פלשתים הלכו לארץ יהודה ושם גמרו האסיפה, וזה שכתוב ויאספו שוכה אשר ליהודה, ולא פחדו להתאסף בארץ יהודה כאילו כבר כבשו הארץ ותיכף אחרי התאספו בשוכה נעתקו משם אל אפס דמים להתקרב אל מחנה ישראל ושם חנו במחנה :
<h3>{ב}</h3>
וְשָׁא֤וּל וְאִֽישׁ־יִשְׂרָאֵל֙ נֶאֶסְפ֔וּ וַֽיַּחֲנ֖וּ בְּעֵ֣מֶק הָאֵלָ֑ה וַיַּעַרְכ֥וּ מִלְחָמָ֖ה לִקְרַ֥את פְּלִשְׁתִּֽים׃
<b style="color: gray;">מלבי"ם פירוש המילות</b> ושאול ואיש ישראל הם לא ערב לבם לגרשם משוכה בתחלת אסיפתם, וגם פחדו להתקרב אליהם רק נאספו ויחנו בעמק האלה רחוק משוכה, שלפי זה הפלשתים יצאו משוכה אל אפס דמים להתקרב אל מחנה ישראל (ולא בהפך) וזה מורה על כי נמס לב ישראל :
<h3>{ג}</h3>
וּפְלִשְׁתִּ֞ים עֹמְדִ֤ים אֶל־הָהָר֙ מִזֶּ֔ה וְיִשְׂרָאֵ֛ל עֹמְדִ֥ים אֶל־הָהָ֖ר מִזֶּ֑ה וְהַגַּ֖יְא בֵּינֵיהֶֽם׃
<b style="color: gray;">מלבי"ם פירוש המילות</b> ומצד זה שהתקרבו הפלשתים עד ההר מזה כנגד מחנה ישראל לא הפסיק ביניהם רק הגיא שבין ההרים :
<h3>{ד}</h3>
וַיֵּצֵ֤א אִֽישׁ־הַבֵּנַ֙יִם֙ מִמַּחֲנ֣וֹת פְּלִשְׁתִּ֔ים גָּלְיָ֥ת שְׁמ֖וֹ מִגַּ֑ת גָּבְה֕וֹ שֵׁ֥שׁ אַמּ֖וֹת וָזָֽרֶת׃
<b style="color: gray;">רש"י</b> איש הבנים . גבור ליצא ממערכתו , לעמוד בין שתי המערכות :
<b style="color: gray;">מצודת דוד</b> איש הבנים . על שערב לבו לגשת בין שתי המערכות , קראו איש הבנים , מלשון בין :
<b style="color: gray;">מצודת ציון</b> הבנים . מלשון בין : וזרת . רוצה לומר השעור מן האגודל עד האצבע הקטנה הקרויה זרת , וכן ( שמות כח טז ) : זרת ארכו :
<b style="color: gray;">רלב"ג</b> איש הבינים . קראו כן לפי שהיה הולך בין מערכת פלשתים ובין מערכת ישראל והנה זה האיש היה לפי מה שאחשב שר אחד משרי פלשתים וזהו אמרו הלא אנכי הפלשתי ואתם עבדים לשאול ברו לכם איש וירד אלי ובזה היה מתפאר כנגדם כי אף על פי שאין ממנהג השרים והסגנים להלחם כי אם עם השרים והסגנים אשר כנגדם הנני מתיר עצמי להלחם עם אי זה שיהיה במחנה רב כמו מחנה ישראל ובזה האופן חרף מערכו' ישראל שהוא כאילו אמר שאין בהם איש יכול להלחם עמו :
<b style="color: gray;">מלבי"ם פירוש המילות</b> ויצא וחוץ ממה שמלך ישראל חת וירא, ערב לב גבור אחד ממחנה פלשתים לחרף את המחנה בכללה ולהחרידם, ועל זה אמר ויצא איש הבנים שהוא ירד ממחנות פלשתים אשר בהר אל העמק שבין המחנות וספר כי גבורת האיש הזה לא היתה מצד צורתו רק מצד חוזק גופו, אם בגבהו שהיה גבוה שש אמות וזרת :
<h3>{ה}</h3>
וְכ֤וֹבַע נְחֹ֙שֶׁת֙ עַל־רֹאשׁ֔וֹ וְשִׁרְי֥וֹן קַשְׂקַשִּׂ֖ים ה֣וּא לָב֑וּשׁ וּמִשְׁקַל֙ הַשִּׁרְי֔וֹן חֲמֵשֶׁת־אֲלָפִ֥ים שְׁקָלִ֖ים נְחֹֽשֶֽׁת׃
<b style="color: gray;">רש"י</b> ושריון קשקשים . כמין קשקשות דגים עשוין מברזל , נופלים על גב השריון [ ס''א נקבי השריון ] , קשקשת לכל נקב :
<b style="color: gray;">מצודת דוד</b> שקלים נחשת . כמו שקלי נחושת , ואינם דומים לשאר שקלים :
<b style="color: gray;">מצודת ציון</b> וכובע . כובע בכ''ף , וקובע בקו''ף , הוא אחד , והוא כלי מגן על הראש , כמו ( יחזקאל כג כד ) : צנה ומגן וקובע : ושריון קשקשים . מין מלבוש להגן ממכת חרב , ( ז ) כמנור אורגים . הוא עץ עב ועגול , שהאורג כורך עליו חוטי השתי , ובמשנה קרויה כובד ( שבת קיג א ) . ותרגומו : כאכסן דגרדאין , וכמו כן תרגם על ( שופטים טז יד ) : היתד הארג , אכסן דגרדאין : ולהבת . כן יקרא ברזל החנית , על שם שמבהיק הלהב כשהוא מלוטש , וכן ( איוב לט כב ) : להב חנית : הצנה . הוא כעין מגן , וכן ( מלכים א י טז ) : מאתים צנה :
<b style="color: gray;">רלב"ג</b> ושריון קשקשים . הם פלטא''ש בלע''ז והורה על חוזק כח גבורתו משקל כלי המלחמה שהיה נושא שהיה רב מאד לפי מה שנזכר :
<b style="color: gray;">מלבי"ם פירוש המילות</b> (ה-ו) אם מצד מלבושיו אשר יגינו עליו מכלי נשק היה מוקף ברזל ונחושת, על ראשו כובע נחושת, ועל גופו שריון, ועל רגליו מצחת נחושת, ואם בגודל כחו לשאת משקלים כבדים אומר ומשקל השריון וכו' :
<h3>{ו}</h3>
וּמִצְחַ֥ת נְחֹ֖שֶׁת עַל־רַגְלָ֑יו וְכִיד֥וֹן נְחֹ֖שֶׁת בֵּ֥ין כְּתֵפָֽיו׃
<b style="color: gray;">רש"י</b> ומצחת נחשת . כמין יד ברזל היוצא מן הכובע כנגד החוטים , שקורין נש''ל בלע''ז , והיתה מגעת לו עד רגליו : וכידון נחשת . תרגם יונתן : ומסחפא דנחשא נפיק מן קולסא ומטל בין כתפוהי . פירוש : כמין חנית נחשת בולטת מן הכובע , ונמשכת בין כתפיו , להגן על צוארו מן החרב :
<b style="color: gray;">מצודת דוד</b> ומצחת . הוא מכלי מלחמה , ונעשה לכסות בו הרגלים : וכידון . מן הכובע יצא למטה כעין כידון , להגן צוארו ממכת חרב :
<b style="color: gray;">רלב"ג</b> וכידון נחשת בין כתפיו . אחשוב שהוא גורגיירא עשויה מפלטא''ש סביב צוארו :
<h3>{ז}</h3>
(וחץ) [וְעֵ֣ץ] חֲנִית֗וֹ כִּמְנוֹר֙ אֹֽרְגִ֔ים וְלַהֶ֣בֶת חֲנִית֔וֹ שֵׁשׁ־מֵא֥וֹת שְׁקָלִ֖ים בַּרְזֶ֑ל וְנֹשֵׂ֥א הַצִּנָּ֖ה הֹלֵ֥ךְ לְפָנָֽיו׃
<b style="color: gray;">רש"י</b> כמנור אורגים . תרגם יונתן כאכסן דגרדאין , אינשובל''א בלע''ז : שש מאות שקלים . כל השקלים האמורים בנביאים , מנים :
<b style="color: gray;">מצודת דוד</b> ועץ חניתו . הוא הבית יד , שהיתה עבה כמנור אורגים : ולהבת . ברזל החנית , היה משקלו שש מאות שקלי ברזל , ומשונה הוא משקלי נחושת : הולך לפניו . להגן בו עליו ממכת חרב וחנית :
<b style="color: gray;">רלב"ג</b> ועץ חניתו כמנור אורגים . הוא יתד הארג שהוא גס מאד ביחס אל הנהוג משעור עץ החנית והנה היה משקל ברזל חניתו קרוב משלישית ככר וזה ענין נפלא מאד מורה על כח הפלשתי הזה :
<b style="color: gray;">מלבי"ם פירוש המילות</b> ואם בגודל כלי הזיין שלו וכבד משקלם, אומר ועץ חניתו וכו' :
<h3>{ח}</h3>
וַֽיַּעֲמֹ֗ד וַיִּקְרָא֙ אֶל־מַעַרְכֹ֣ת יִשְׂרָאֵ֔ל וַיֹּ֣אמֶר לָהֶ֔ם לָ֥מָּה תֵצְא֖וּ לַעֲרֹ֣ךְ מִלְחָמָ֑ה הֲל֧וֹא אָנֹכִ֣י הַפְּלִשְׁתִּ֗י וְאַתֶּם֙ עֲבָדִ֣ים לְשָׁא֔וּל בְּרוּ־לָכֶ֥ם אִ֖ישׁ וְיֵרֵ֥ד אֵלָֽי׃
<b style="color: gray;">רש"י</b> למה תצאו . כולכם לערוך מלחמה , ילחם אחד כנגדי בשביל כולכם , ובתנאי שהוא מפורש : אם יוכל להלחם אתי וגו' : הלא אנכי הפלשתי . איני לא שר מאה ולא שר אלף , אלא פלשתי כאחד מן האחרים , ואף על פי שנלחמתי להם כמה מלחמות , אני הרגתי חפני ופנחס , ושביתי את הארון , ואתם נעשיתם עבדים לשאול , ולא הושיע אתכם מימיו בגבורתו : ברו לכם . בררו לכם : איש . את שאול , וירד אלי :
<b style="color: gray;">מצודת דוד</b> אל מערכות . אל החיל המסודר למלחמה : למה תצאו . רצה לומר : למה תצאו כולכם למלחמה : הלא אנכי הפלשתי . רצה לומר : אנכי הוא המיוחד שבהם , אחד מהשרים , ואתם הלא עבדים , ועם שאין מהדרך אשר שר וגדול ילחם מול עבד נקלה , עם כל זה ברו לכם איש , וילחם בי :
<b style="color: gray;">מצודת ציון</b> מערכות . מלשון עריכה וסדור : ברו . בררו ובחרו :
<b style="color: gray;">מלבי"ם פירוש המילות</b> השאלות: למה חלק הפלשתי דבריו לשני מאמרים, מה הוסיף במאמר השני שאמר תנו לי איש, שכבר אמר זה בארך, במה חרף מערכות ישראל אם אינם רוצים בזה לתלות הצלחת המלחמה באיש אחד, והם כולם גבורים וילחמו עם הגוי כולו ועם הפלשתי בכללם, מדוע לא שמרו הפלשתים התנאי הזה, וגלית נהרג והם לא השתעבדו לעבדים, מה רצה במה שאמר הלא אנכי הפלשתי, וכן מ''ש ואתם עבדים לשאול, מי לא ידע זאת, ולמה כפל והייתם לנו לעבדים ועבדתם אותנו : ויעמד ויקרא הרב מהרי''א כתב בזה שמקצת החכמים יאמרו שהיה ענין דוד וגלית כמו שהמנהג עוד היום בארצות אדום וישמעאל, שבהיות מחלוקת בין איש לאיש בין דין לדין והמשפט נעלם יסכימו ביניהם להלחם עליו, ויאמרו שישפט ה' השופט ביניהם כי הוא יודע תעלומות, ויסכימו שהאיש אשר תגבר ידו על יד רעהו יעשה כרצונו ויצלח כי בזה יודע כי הוא צדיק בדינו וכי יפול הנופל דמו בראשו כי הוא רשע בדינו, וככה גם כן בהקבץ עמים יחדיו מערכה מול מערכה פעמים יבחרו ביניהם שני אנשים נצים, ילחמו בעד הגוי כולו, ועל פיהם יהיה כל ריב וכל נגע ונקרא בלשונם ריקט''וי, והוא דחה זה בשתי ידים, ויאמר שמעשה דוד וגלית לא היה מזה המין ולא עלתה כזה על לבם, מאשר התיחדות הלוחמים הנקרא ריקט''וי לא יעשה כ''א בתנאים ידועים למלכי ארץ ומנהגם בזה תורה היא, והוא התנאי הא' שכן לא יעשה כי אם לאמת דבר מסופק בין הלוחמים, והם לא נלחמו על דבר מסופק ביניהם, התנאי הב' שלא ילחמו הלוחמים כי אם בהסכמת הדבר ביניהם ועם באור התנאים המוסכמים ויכתבו אותו זכרון בספר והעד עדים, ופה אותם הדברים אשר דבר גלית לא הוסכמו בין ישראל ובין הפלשתים ולא נכתבו ולא נשבעו עליהם ולא פירשו ענין העבדות ותנאיו לפי שהיו דברי גוזמא וחרופין לא תנאים מוסכמים, התנאי הג' שאחרי כן ישתוו שני הלוחמים בעניני מלחמתם בזמן ובמקום ובכלי זיינם במדה במשקל ובמשורה. באופן שאחד מהם לא יוליך חרב וחנית שלא יהיה לחברו כמוהו בשוה ולא יבדלו כי אם בכח וגבורה הטבעיית אשר להם ובמשפט האלהי, ופה הנך רואה שגלית היה כובע נחושת על ראשו ושריון קשקשים וכידון על כתפיו ודוד הלך בחמשה חלוקי אבנים בקלע ובמקלות ובכלי הרועים האם היו כליהם משתוים? גלית לא יכול להתנענע הנה והנה מכבד כליו, ודוד רץ לקראתו ויקלע והיה דעתו אם יכנו מוטב ואם לאו יברח והוא לא יכול לרדוף אחריו, הזה השתוות הלוחמים? התנאי הד' שיהיו ביניהם שופטים ושוטרים לישר הלוחמים ולבחון כלי מלחמתם ולסדר העת והמקום ויכריחום לקיים תנאיהם אשר שמו ביניהם, ופה לא היה זה, והאות כי דוד הרג את הפלשתי, ועם כל זה לא נשתעבדו הפלשתים לישראל כפי התנאי רק ראו כי מת גבורם וינוסו, מבואר מכל זה שלא היו דברי גלית רק דברי חירוף לבד עכ''ד. ואני אומר שהמאמר הראשון שאמר הפלשתי למה תצאו לערוך מלחמה, ברו לכם איש וירד אלי, באמת היה על מנהג התיחדות הלוחמים, שרצה שיבחרו איש כנגדו, ויטילו התנאים ביניהם שמי שינצח את חברו הוא ועמו צדיק בריבו, והמנוצח יהיה לעבד, ומה שטען בתנאי הא' שכן לא יעשה כי אם לאמת דבר מסופק בין הלוחמים הנה גם פה היה ביניהם דבר מסופק, כי תחלה כבשו הפלשתים את ישראל ועבדו בם ימים רבים, והמה מרדו בם וישימו להם מלך, וזה היה סבת המלחמה כי רצו הפלשתים לרדות בם כמקדם. ורצה שיתאמת זה על ידי התיחדות שני לוחמים, וז''ש למה תצאו לערוך מלחמה, רצה לומר למה תשפכו דם המונים בחנם הלא טוב יותר כי יתברר הדבר על ידי שני לוחמים, ובאר הדבר המסופק שביניהם, הלא אנכי הפלשתי ואתם עבדים לשאול, כי הפלשתים לא היה להם מלך רק סרנים באופן שהממשלה מיוחס אל העם כולו, ועל זה אמר הלא אנכי הפלשתי, וטוען בעד הפלשתים שהיו מושלים בכם, ואתם הלא אתם עבדים לשאול, ואינכם רוצים להיות תחת פקודתנו, וזה הטענה בינינו, אשר יתברר על ידי התיחדות הלוחמים, שכבר נבחר הוא מן הפלשתים שעל זה אמר הלא אנכי הפלשתי, ואם כן ברו לכם איש גם כן מצדכם, ועתה התנה גם כן התנאים שיושמו ביניהם, והוא :
<h3>{ט}</h3>
אִם־יוּכַ֞ל לְהִלָּחֵ֤ם אִתִּי֙ וְהִכָּ֔נִי וְהָיִ֥ינוּ לָכֶ֖ם לַעֲבָדִ֑ים וְאִם־אֲנִ֤י אֽוּכַל־לוֹ֙ וְהִכִּיתִ֔יו וִהְיִ֤יתֶם לָ֙נוּ֙ לַעֲבָדִ֔ים וַעֲבַדְתֶּ֖ם אֹתָֽנוּ׃
<b style="color: gray;">מצודת דוד</b> להלחם אתי . רצה לומר : להתגבר בהלחמו אתי : והיינו . כולנו נהיה לכם לעבדים , בעבור הנצחון האחד לאחד : ועבדתם אותנו . כאומר הלא אתם עבדים לשאול , וכשאנצח תהיו עבדים לנו , ואין לכם בזה נפקא מינה גדולה כל כך :
<b style="color: gray;">מצודת ציון</b> יוכל . מלשון יכולת והתחזקות :
<b style="color: gray;">מלבי"ם פירוש המילות</b> אם יוכל להלחם אתי והכני והיינו לכם לעבדים וכן בהפך, ואמר גם כן כי יותר יפסידו הפלשתים אם ינוצחו ממה שיפסידו ישראל אם ינוצחו, כי הפלשתים הם עם חפשי, ואם ינוצחו יהיו עבדים אבל אתם גם עתה אינכם חפשים כי אתם עבדים לשאול, ולא תפסידו מאומה, ועל זה אמר ואם אני אוכל לו והכיתיו והייתם לנו לעבדים ועבדתם אותנו. רצה לומר הלא גם אז לא תפסידו מאומה, רק שתחת שעתה אתם עובדים את שאול תעבדו אותנו, בענין שעל ידי המלחמה יתברר למי תהיו עבדים אם לשאול אם לנו, אבל בהפך מצדנו יתברר אם נהיה חפשים או עבדים. והנה לפי זה הלא ברר התנאים וההסכמות שיושמו ביניהם וברר גם כן הדבר המסופק שביניהם, ואם היו ישראל מרוצים לזה, אז באמת היו כותבים את התנאים והסכמות בספר והעד עדים והיו משימים שופטים לברר את הכל, והיו בוחרים הזמן והמקום והיו מעיינים שישתוו הלוחמים בכלי זיינם ובבגדיהם וכיוצא, אולם ישראל לא הסכימו עמו לאמת משפט המלחמה על המנהג הזה רק שילחמו עם בעם ממלכה בממלכה, וזאת לא יחשב להם לחרפה, כי בזה לא הראו מורך לב ופחד, במה שבלתי רוצים שתהיה המלחמה על ידי שני אנשים לבד, שלפעמים יקרה לאחד מקרה ופגע חולי או אסון ואיך כל העדה יאשמו להיות עבדי עולם, ולכן לא כתבו התנאים ולא נעשה כל הראוי לעשות במנהג התיחדות הלוחמים, וגם לא היה בזה עד עתה חירוף מצד הפלשתי, כי במה שקרא להם שילחמו על פי מנהג התיחדות הלוחמים לא חרפם עדיין כי הדבר תלוי בידם אם להתרצות אל תנאים אלה אם לא. רק אחר שראה הפלשתי שישראל לא הסכימו לעצתו, והוא היה דעתו לחרף ולגדף, אז חדש מאמר אחר חדש וזה שכתוב :
<h3>{י}</h3>
וַיֹּ֙אמֶר֙ הַפְּלִשְׁתִּ֔י אֲנִ֗י חֵרַ֛פְתִּי אֶת־מַעַרְכ֥וֹת יִשְׂרָאֵ֖ל הַיּ֣וֹם הַזֶּ֑ה תְּנוּ־לִ֣י אִ֔ישׁ וְנִֽלָּחֲמָ֖ה יָֽחַד׃
<b style="color: gray;">מצודת דוד</b> אני חרפתי . כאומר איך לא תבושו , הלא אני מחרף את ישראל לומר שאין עמכם גבורה , ואתם תחרישון , ועד מתי , תנו לי איש וכו' :
<b style="color: gray;">מלבי"ם פירוש המילות</b> ויאמר הפלשתי אני חרפתי את מערכות ישראל היום הזה. אמר להם דעו כי כוונתי היה לחרפם ולבזותם לאמר שאין ביניהם איש גבור חיל כמוני, כי הגם שעל מה שאמרתי והתניתי שמי שינוצח יהיו כל עמו עבדים על זה תוכלו להתנצל שאינכם רוצים שתתברר המלחמה בדרך הזה, הנה עתה אני אומר תנו לי איש ונלחמה יחד, הראו נא אם יש בכם גבור כמוני שילחם אתי, וזה יהיה בלא תנאים הקודמים, כי המלחמה תהיה כדרכה עם בעם, אחר שאינכם רוצים שתתאמת משפט המלחמה באופן זה, בכ''ז אחר שאני אומר לכם בדרך חירוף וגדוף כי אין בכם גבור חיל, בהכרח צריכים אתם לבקש איש שילחם אתי, מקנאתו אל כבוד בני עמו אשר אני מחרפם ומגדפם, והנה לפי זה במאמרו זה השני, לא רצה כלל שיהיה על פי משפט התיחדות הלוחמים רק אמר להם דרך חירוף, ולכן דוד שהלך לנקום נקמת עמו לא התנה תנאים ולא העמיד עדים ושופטים ולא עיינו שישתוו הלוחמים בעניניהם, כי יצא אליו מחמת מאמרו זה השני שהיה חירוף וגדוף, לא מחמת מאמרו הראשון שלא נתרצו בו ישראל כלל :
<h3>{יא}</h3>
וַיִּשְׁמַ֤ע שָׁאוּל֙ וְכָל־יִשְׂרָאֵ֔ל אֶת־דִּבְרֵ֥י הַפְּלִשְׁתִּ֖י הָאֵ֑לֶּה וַיֵּחַ֥תּוּ וַיִּֽרְא֖וּ מְאֹֽד׃
<b style="color: gray;">מצודת ציון</b> ויחתו . ענין פחד ושבר :
<b style="color: gray;">מלבי"ם פירוש המילות</b> וישמע והנה שאול וישראל נמוג לבבם מיראת הגבור הזה, הגם ששמעו דברי חרופיו לא נמצא בם מי שילבש נקם תלבושת :
<h3>{יב}</h3>
וְדָוִד֩ בֶּן־אִ֨ישׁ אֶפְרָתִ֜י הַזֶּ֗ה מִבֵּ֥ית לֶ֙חֶם֙ יְהוּדָ֔ה וּשְׁמ֣וֹ יִשַׁ֔י וְל֖וֹ שְׁמֹנָ֣ה בָנִ֑ים וְהָאִישׁ֙ בִּימֵ֣י שָׁא֔וּל זָקֵ֖ן בָּ֥א בַאֲנָשִֽׁים׃
<b style="color: gray;">רש"י</b> אפרתי . בית לחם יושבת בארץ אפרת : ולו שמנה בנים . ומה שכתוב ( בדברי הימים א ב טו ) : 'אוצם הששי דוד השביעי' ולא כתב יותר , יש לומר שאחד מת בלא בנים , ולפיכך לא כתבו שם : באנשים . נמנה בכנסיות החשובים :
<b style="color: gray;">מצודת דוד</b> אפרתי . בית לחם יושבת בארץ אפרת : הזה . רצה לומר : הניכר והידוע לכל : בא באנשים . לרוב זקנותו לא בא בעצמו במלחמה , רק בא בשלחו במקומו אנשים , ורבותינו ז''ל אמרו ( ברכות נח א ) שהיה בא במחברת אנשים אשר הלכו אחריו לגודל חשיבותו :
<b style="color: gray;">רלב"ג</b> זקן בא באנשים . ר''ל בא במדרגת האנשים הישישים או יהיה הרצון באמרו בא באנשים שלגודל מעלתו היה בא כאשר יבא עם חברה נכבדת מאנשים שלמים רבים היו מלוים אותו :
<b style="color: gray;">מלבי"ם פירוש המילות</b> (יב-יז) השאלות: מה ראה לספר פה יחוס דוד ומספר אחיו, שמלבד שאין פה מקומו כבר הודיע למעלה שהיה בן ישי ושהיו לו שבעה אחים (כנ''ל סי' ט''ז) ולמה יודיע פה שישי היה זקן, למעלה היה לו לספר זאת ומ''ש וילכו - הלכו, אחרי שאול הוא מותר לשון, ואמר פעם ב' ושלשה הגדולים הלכו אחרי שאול והוא למותר, ומה מודיע שדוד הוא הקטן, ומ''ש ויגש הפלשתי ארבעים יום מקומו למעלה לא כאן? : ודוד טרם יבא לספר ענין דוד, הקדים להשיב על שתי שאלות שישאל המעיין פה, {{{א}}} איך במלחמה הזאת לא נמצא דוד בין אנשי החיל, הלא מטבע הגבור להמציא את עצמו אל מקום ששם יוכל להראות גבורתו, ומדוע נפקד דוד מלבא אל המערכה, {{{ב}}} אחר שדוד עמד בתמידות לפני שאול ויהי לו נושא כלים איך לא שמע ענין הפלשתי ולא התעורר על דבריו עד אחר ארבעים יום? משיב על השאלה הראשונה ודוד בן איש אפרתי הזה שכבר היה נהוג ביניהם שהצבא היוצא למלחמה היה מתחלק לפי בתי אבות, שהאיש שהיה לו שמונה בנים יצאו הגדולים למלחמה והקטנים מהם נשארו בבית לשרת את אביהם, בפרט אם היה האב זקן ובעל נכסים שהיה צריך שישארו רובם בביתם לשרתו ולשמור את מקנהו, וזה היה פה, שישי אביהם היה לו שמונה בנים והוא היה זקן :
<h3>{יג}</h3>
וַיֵּ֨לְכ֜וּ שְׁלֹ֤שֶׁת בְּנֵֽי־יִשַׁי֙ הַגְּדֹלִ֔ים הָלְכ֥וּ אַחֲרֵי־שָׁא֖וּל לַמִּלְחָמָ֑ה וְשֵׁ֣ם ׀ שְׁלֹ֣שֶׁת בָּנָ֗יו אֲשֶׁ֤ר הָלְכוּ֙ בַּמִּלְחָמָ֔ה אֱלִיאָ֣ב הַבְּכ֗וֹר וּמִשְׁנֵ֙הוּ֙ אֲבִ֣ינָדָ֔ב וְהַשְּׁלִשִׁ֖י שַׁמָּֽה׃
<b style="color: gray;">מצודת דוד</b> הלכו אחרי שאול . לרוב חשיבותם הלכו ליד המלך :
<b style="color: gray;">מצודת ציון</b> ומשנהו . השני לו :
<b style="color: gray;">מלבי"ם פירוש המילות</b> ושלשת בניו הגדולים כבר הלכו למלחמה. והם אלה שהלכו עמו תמיד וזה שכתוב וילכו וכו' הלכו :
<h3>{יד}</h3>
וְדָוִ֖ד ה֣וּא הַקָּטָ֑ן וּשְׁלֹשָׁה֙ הַגְּדֹלִ֔ים הָלְכ֖וּ אַחֲרֵ֥י שָׁאֽוּל׃
<b style="color: gray;">רש"י</b> ודוד הוא הקטן . שהיה בבית שאול מקודם לכן לנגן לפניו :
<b style="color: gray;">מצודת דוד</b> ודוד הוא הקטן . ולזה לא הלך הוא , והגדולים הלכו :
<b style="color: gray;">מלבי"ם פירוש המילות</b> (יד-טו) ודוד הוא הקטן מכולם, והיה כפי הנהוג שישאר בבית אביו, ובזה משיב גם השאלה השניה הלא דוד נמצא אצל שאול ואיך לא שמע מדבר הפלשתי, כי מצד שהוא הקטן ושלשה הגדולים הלכו אחרי שאול מצד זה ודוד הולך ושב מעל שאול הוכרח לשוב לביתו לרעות את צאן אביו, ולכן :
<h3>{טו}</h3>
וְדָוִ֛ד הֹלֵ֥ךְ וָשָׁ֖ב מֵעַ֣ל שָׁא֑וּל לִרְע֛וֹת אֶת־צֹ֥אן אָבִ֖יו בֵּֽית־לָֽחֶם׃
<b style="color: gray;">רש"י</b> ודוד הולך . היה הולך ושב תמיד מאצל שאול לבית אביו :
<b style="color: gray;">מצודת דוד</b> הולך ושב . לא ישב בקבע בבית שאול , כי אם היה הולך ושב וכו' :
<h3>{טז}</h3>
וַיִּגַּ֥שׁ הַפְּלִשְׁתִּ֖י הַשְׁכֵּ֣ם וְהַעֲרֵ֑ב וַיִּתְיַצֵּ֖ב אַרְבָּעִ֥ים יֽוֹם׃
<b style="color: gray;">רש"י</b> השכם והערב . אמרו רבותינו ( סוטה מב ב ) : כדי לבטלם מקריאת שמע :
<b style="color: gray;">מצודת דוד</b> ויתיצב . עמד בין המערכות , ודבר דבריו בבוקר ובערב , עד נשלמו ארבעים יום טרם בוא דוד :
<b style="color: gray;">מלבי"ם פירוש המילות</b> ויגש הפלשתי וכו' ארבעים יום, כי אם לא היה דוד בבית לחם היה נלחם עמו ביום הראשון :
<h3>{יז}</h3>
וַיֹּ֨אמֶר יִשַׁ֜י לְדָוִ֣ד בְּנ֗וֹ קַח־נָ֤א לְאַחֶ֙יךָ֙ אֵיפַ֤ת הַקָּלִיא֙ הַזֶּ֔ה וַעֲשָׂרָ֥ה לֶ֖חֶם הַזֶּ֑ה וְהָרֵ֥ץ הַֽמַּחֲנֶ֖ה לְאַחֶֽיךָ׃
<b style="color: gray;">מצודת ציון</b> איפת . שם מידה , איפה : הקליא . קמת הקליות , כמו ( ויקרא כג יד ) : ולחם וקלי , והוא קמח משבלים צלוים : והרץ . לך במרוצה ומהר :
<b style="color: gray;">מלבי"ם פירוש המילות</b> ויאמר על ידי שהתעכבו ארבעים יום אזל הצדה מכליהם, שלח להם צדה :
<h3>{יח}</h3>
וְ֠אֵת עֲשֶׂ֜רֶת חֲרִצֵ֤י הֶֽחָלָב֙ הָאֵ֔לֶּה תָּבִ֖יא לְשַׂר־הָאָ֑לֶף וְאֶת־אַחֶ֙יךָ֙ תִּפְקֹ֣ד לְשָׁל֔וֹם וְאֶת־עֲרֻבָּתָ֖ם תִּקָּֽח׃
<b style="color: gray;">רש"י</b> חריצי החלב . ( תרגום : ) גובנין דחלבא : לשר האלף . אני אומר : לשר של אותו אלף שאחיו ( ס''א שאני ) ממנו , שלכל השבטים היו שרי אלפים לפי אלפיהם , ואני שמעתי : לשר האלף זה יהונתן , שאמר עליו ( לעיל יג ב ) : ואלף היו עם יונתן בגבעת בנימין : ואת ערובתם תקח . ואת ערובת הצלתם ושלומם , תקח באזניך ובלבבך , ותגד לי . וכן תרגם יונתן : וית טיביהון תייתי : ערובתם . לשון הצלה , כמו ( תהלים קיט קכב ) ערוב עבדך לטוב , גרנטי''ש בלע''ז . ורבותינו אמרו ( שבת נו א ) : גט כריתות יקח מאתם ויביא לנשותיהם , להפריד עירוב שבינו לבינה :
<b style="color: gray;">מצודת דוד</b> לשר האלף . מה שאחיו היו נמנים בו : תפקוד לשלום . תשגיח לדעת שלומם : ואת ערובתם . את משכונם אשר משכנו לצורך פרנסתם , תפדם מיד הממשכן , ותקחם עמך :
<b style="color: gray;">מצודת ציון</b> חריצי החלב . תרגם יונתן : גובנין דחלבא , ואולי יקראו כן , על שדרך הגבינה לחתכו במדה בעת עשותו , והוא מלשון ( איוב יד ה ) : אם חרוצים ימיו : תפקוד . ענין השגחה , כמו ( לעיל יד וז ) : פקדו נא וראו : ערובתם . ענין משכון , כמו ( בראשית לח יח ) : מה הערבון :
<b style="color: gray;">רלב"ג</b> תביא לשר האלף . ר''ל שר האלף אשר היו שלשת בני ישי תחתיו ולזה צוה שיזכור לו אחיו לשלום בתתו לו זה המתן למען ימצאו חן בעיני שר האלף שהוא עליהם : ואת ערובתם תקח . ידמה לפי מה שאחשוב שהם שלחו לאביהם ישלח להם המצטרך למזון ונתנו ביד שליח ערבון לאביהם למען יתן לו האמנ' עם שכבר היה הערבון ההוא נכר לאביהם שהוא משלה' ולז''א ישי שיקח עמו ערובתם להביא להם על הצד שאמר קח נא לאחיך איפת הקליא הזה או יהיה הרצון בזה שיקח עמו להביא להם ערובתם שנהגו למשכן הערבון ההוא במחנה כשהיו במלחמה כדי שיספיק להם כל ימי היותם במחנה וזה כי מה שנשא להם מהמזון לא יספיק להם כי אם לזמן מועט ולזה הוצרך ישי לצוות לדוד שיביא להם ערובתם :
<b style="color: gray;">מלבי"ם פירוש המילות</b> (יח-כד) השאלות: מ''ש ששאול בעמק האלה מלבד שאין פה מקומו, כבר נודע זה בפסוק ראשון, מ''ש ויבא המעגלה והחיל היוצא אל המערכה מהו מעגלה ומהו מערכה, למה בפסוק ד' אמר ויצא ובפסוק כ''ג אמר איש הבינים עולה, שם א' ממחנות ופה ממערכות, והוסיף פה שנסו מלפניו? : ואת וגם שלח בידו מנחה לשר האלף, וצוהו לפקוד שלום אחיו ולקחת ערובתם, שהוא לדעת הרד''ק שישלם חובותם ויקח בחזרה המשכנות שנתנו, ולדעת חכמינו זכרונם לברכה שיביא גט כריתות לנשיהם (יט) ושאול גם זה מדברי אביו, הודיע לו מקומם שהם בעמק האלה, כי דוד בצאן לא ידע מאומה :
<h3>{יט}</h3>
וְשָׁא֤וּל וְהֵ֙מָּה֙ וְכָל־אִ֣ישׁ יִשְׂרָאֵ֔ל בְּעֵ֖מֶק הָֽאֵלָ֑ה נִלְחָמִ֖ים עִם־פְּלִשְׁתִּֽים׃
<b style="color: gray;">מצודת דוד</b> והמה . שלשת בני ישי : נלחמים . מוכנים המה להלחם :
<b style="color: gray;">רלב"ג</b> נלחמים עם פלשתים . ר''ל שהיו משתדלים להלחם עם פלשתי' :
<h3>{כ}</h3>
וַיַּשְׁכֵּ֨ם דָּוִ֜ד בַּבֹּ֗קֶר וַיִּטֹּ֤שׁ אֶת־הַצֹּאן֙ עַל־שֹׁמֵ֔ר וַיִּשָּׂ֣א וַיֵּ֔לֶךְ כַּאֲשֶׁ֥ר צִוָּ֖הוּ יִשָׁ֑י וַיָּבֹא֙ הַמַּעְגָּ֔לָה וְהַחַ֗יִל הַיֹּצֵא֙ אֶל־הַמַּ֣עֲרָכָ֔ה וְהֵרֵ֖עוּ בַּמִּלְחָמָֽה׃
<b style="color: gray;">רש"י</b> המעגלה . סביבות המחנה עושים מעגל , והיוצא חוץ , לפנים או לאחור , מתחייב . לפנים , שמא ירוצו עליו בני מערכות האויבים , לאחור , מבקש הוא לנוס :
<b style="color: gray;">מצודת דוד</b> ויטוש . עזב הצאן על שומר אחד , לשמרם עד בואו : וישא . את איפת הקליא וכו' : המעגלה . היא המחנה , שדרכה לחנות בעגול , כי טוב הוא להיות נשמר מהאויב מסביב : והחיל היוצא . ואז החיל היה יוצא אל המערכה , הוא מקום המלחמה , ובעת יצאם הריעו :
<b style="color: gray;">מצודת ציון</b> ויטוש . ועזב :
<b style="color: gray;">רלב"ג</b> ויבא המעגלה . ר''ל במחנה ונקרא כן לפי שיושבים בעגול להשמר שלא יבאו עליהם האויבים בכל צד מצדדי המחנה :
<b style="color: gray;">מלבי"ם פירוש המילות</b> (כ-כא-כב) וישכם דוד עשה כמצות אביו, ונגד שאליאב חרה אפו בדוד ויאמר (לקמן פסוק כ''ח) למה זה ירדת, ועל מי נטשת מעט הצאן ההנה במדבר, ספר פה, נגד על מי נטשת מעט הצאן, כי נטש הצאן על יד שומר, ונגד למה זה ירדת אמר וישא וילך כאשר צוהו ישי, וסבב ה' כי ברגע בא דוד המעגלה, שהוא במקום חניית המחנה, ברגע זו החיל היצא אל המערכה והרעו לקראת נשק, ולא היו אחיו במעגל המחנה רק במקום המערכה והוכרח דוד לרוץ אל המערכה ועל ידי כן ראה את הפלשתי והתפעל מדבריו :
<h3>{כא}</h3>
וַתַּעֲרֹ֤ךְ יִשְׂרָאֵל֙ וּפְלִשְׁתִּ֔ים מַעֲרָכָ֖ה לִקְרַ֥את מַעֲרָכָֽה׃
<b style="color: gray;">רש"י</b> ותערוך ישראל . מערכת ישראל :
<b style="color: gray;">מצודת דוד</b> ותערוך . סדרו וערכו מערכתם ישראל ופלשתים , זה מול זה :
<h3>{כב}</h3>
וַיִּטֹּשׁ֩ דָּוִ֨ד אֶת־הַכֵּלִ֜ים מֵעָלָ֗יו עַל־יַד֙ שׁוֹמֵ֣ר הַכֵּלִ֔ים וַיָּ֖רָץ הַמַּעֲרָכָ֑ה וַיָּבֹ֕א וַיִּשְׁאַ֥ל לְאֶחָ֖יו לְשָׁלֽוֹם׃
<b style="color: gray;">רש"י</b> שומר הכלים . של בני הצבא . ( כג ) ממערות פלשתים . כתיב , רבותינו דרשו ( סוטה מב ב ) : מאה בני אדם הערו בערפה אמו , כשפירשה מאחרי רות ונעמי חמותה :
<b style="color: gray;">מצודת דוד</b> ויטוש . עזב והניח הכלים אשר עמו , ביד שומר הכלים של הבאים למלחמה : וירץ המערכה . אל אחיו שהלכו כבר אל המערכה :
<h3>{כג}</h3>
וְה֣וּא ׀ מְדַבֵּ֣ר עִמָּ֗ם וְהִנֵּ֣ה אִ֣ישׁ הַבֵּנַ֡יִם עוֹלֶ֞ה גָּלְיָת֩ הַפְּלִשְׁתִּ֨י שְׁמ֤וֹ מִגַּת֙ (ממערות) [מִמַּעַרְכ֣וֹת] פְּלִשְׁתִּ֔ים וַיְדַבֵּ֖ר כַּדְּבָרִ֣ים הָאֵ֑לֶּה וַיִּשְׁמַ֖ע דָּוִֽד׃
<b style="color: gray;">מצודת דוד</b> ממערכות פלשתים . חוזר על מלת עולה :
<b style="color: gray;">מלבי"ם פירוש המילות</b> (כג-כד) והוא ובעוד שיתעכב שם לדבר עם אחיו יצא הפלשתי, ופה היו בצאתו ב' שנוים, {{{א}}} בתחלה כתיב ויצא איש הבנים (פסוק ד') שיצא חוץ מן המחנה שהיה בהר אל הגיא שביניהם, ופה כתיב והנה איש הבנים עולה, שכבר ערב לבו לעלות אל ההר שעליו מחנה ישראל : {{{ב}}} תחלה כתיב ממחנות פלשתים ופה כתיב ממערכות פלשתים כי עתה כבר ערכו מערכה ורצו להתחיל במלחמה כמ''ש ותערך ישראל ופלשתים, ולכן עתה נסו לפניו, כי התקרב אליהם עד מקומם וינוסו :
<h3>{כד}</h3>
וְכֹל֙ אִ֣ישׁ יִשְׂרָאֵ֔ל בִּרְאוֹתָ֖ם אֶת־הָאִ֑ישׁ וַיָּנֻ֙סוּ֙ מִפָּנָ֔יו וַיִּֽירְא֖וּ מְאֹֽד׃
<h3>{כה}</h3>
וַיֹּ֣אמֶר ׀ אִ֣ישׁ יִשְׂרָאֵ֗ל הַרְּאִיתֶם֙ הָאִ֤ישׁ הָֽעֹלֶה֙ הַזֶּ֔ה כִּ֛י לְחָרֵ֥ף אֶת־יִשְׂרָאֵ֖ל עֹלֶ֑ה וְֽ֠הָיָה הָאִ֨ישׁ אֲשֶׁר־יַכֶּ֜נּוּ יַעְשְׁרֶ֥נּוּ הַמֶּ֣לֶךְ ׀ עֹ֣שֶׁר גָּד֗וֹל וְאֶת־בִּתּוֹ֙ יִתֶּן־ל֔וֹ וְאֵת֙ בֵּ֣ית אָבִ֔יו יַעֲשֶׂ֥ה חָפְשִׁ֖י בְּיִשְׂרָאֵֽל׃
<b style="color: gray;">רש"י</b> יעשה חפשי . מדברים האמורים במשפטי המלוכה :
<b style="color: gray;">מצודת דוד</b> הראיתם . בראותם עולה , אמרו אלו לאלו בלשון שאלה , האם אתם נותנים לב להתבונן מעשה האיש העולה הזה , כי עולה לחרף וכו' : יעשה חפשי . מבלי לעבוד עבודת המלך :
<b style="color: gray;">מצודת ציון</b> הראיתם . בה''א השאלה : חפשי . בני חורין :
<h3>{כו}</h3>
וַיֹּ֣אמֶר דָּוִ֗ד אֶֽל־הָאֲנָשִׁ֞ים הָעֹמְדִ֣ים עִמּוֹ֮ לֵאמֹר֒ מַה־יֵּעָשֶׂ֗ה לָאִישׁ֙ אֲשֶׁ֤ר יַכֶּה֙ אֶת־הַפְּלִשְׁתִּ֣י הַלָּ֔ז וְהֵסִ֥יר חֶרְפָּ֖ה מֵעַ֣ל יִשְׂרָאֵ֑ל כִּ֣י מִ֗י הַפְּלִשְׁתִּ֤י הֶֽעָרֵל֙ הַזֶּ֔ה כִּ֣י חֵרֵ֔ף מַעַרְכ֖וֹת אֱלֹהִ֥ים חַיִּֽים׃
<b style="color: gray;">מצודת דוד</b> מה יעשה לאיש . אף שכבר שמע , חזר ושאל , להכנס בדברים ולומר שהוא ילך : כי מי . במה נחשב הוא לחרף מערכות עם ה' :
<b style="color: gray;">מצודת ציון</b> הלז . הזה :
<b style="color: gray;">רלב"ג</b> והנה התנדב דוד להלחם עם הפלשתי כאשר ידע מה יעשה לאיש אשר יכנו וידמה שעם היותו נשען בשם יתעלה שינקו' נקמתו מהפלשתי הזה כי בא לחרף מערכות אלהים חיים שכבר נשען בזה על מה שייעדו שמואל מן המלוכה וכאלו חשב שזה יהיה כלי להשלים רצון השם י''ת בצמיח' מלכותו כי עם היותו חתן המלך יתכן שתגיע לו ההצלחה במלוכה :
<b style="color: gray;">מלבי"ם פירוש המילות</b> (כו-לא) השאלות: למה שאל דוד מה יעשה לאיש הלא כבר שמע קול הכרוז שהמלך יעשרנו ובתו יתן לו, היתכן שאיש חיל כמהו לא הסכים ללכת עד ששמע שהמלך ישלם שכרו, ולא קנא לעמו ולאלהיו, ולמה נסב אל מול אחר ושאל שנית, ומה הגידו לשאול ודוד לא דבר רק שאל לבד? : ויאמר דוד. כבר בארתי זאת (בספרי ארצות השלום דרוש א') כי דוד אמר זאת כמתמיה על האיש ישראל ההמוני, שחשב שעל ידי העושר ובת המלך שיעד להמנצח ימצא איש יתעורר להלחם עם הפלשתי, ודוד השיב כי הפעולה הגדולה הזאת בעצמה להנקם ממחרף אלהים חיים ועם ה' צבאות, הוא יותר יקר מכל רכוש ומכל מתן, וזה עצמו השכר היותר גדול מי שיצליח לעשות פעולה מאושרה כזו, ואי אפשר להעלות על הדעת שיקבל שכר בעד דבר טוב ומאושר אשר יעשה שהדבר בעצמו הוא השכר היותר גדול, וזה שכתוב כמתפלא מה יעשה לאיש אשר יכה את הפלשתי הלז, היתכן יקבל עליו שכר אחר שבמעשה הזה יסיר חרפה מעל ישראל, וכבר די לו שכר והותר אם יזכה לעשות כזאת, כי מי הפלשתי וכו' והלא לב כל מקנא לה' ולעמו יתאזר לנקום נקם מצד תבערת הקנאה והנקמה לעמו ולאלהיו, לא מצד השכר :
<h3>{כז}</h3>
וַיֹּ֤אמֶר לוֹ֙ הָעָ֔ם כַּדָּבָ֥ר הַזֶּ֖ה לֵאמֹ֑ר כֹּ֣ה יֵעָשֶׂ֔ה לָאִ֖ישׁ אֲשֶׁ֥ר יַכֶּֽנּוּ׃
<b style="color: gray;">מצודת דוד</b> כדבר הזה . האמור למעלה :
<b style="color: gray;">מלבי"ם פירוש המילות</b> ויאמר לו העם השיבו לו הן צדקת בדברך שאם נביט על התכלית היוצא מן הפעולה שיסיר חרפה מעל ישראל אין ראוי לקבל שכר כי זה מוטל על כל איש ישראל מצד דתו וקנאתו לאלהיו, רק מה שאמרנו כי האיש אשר יכנו יקבל עושר גדול ובת המלך, זה לא יהיה כעין שכר על התכלית שפעל על ידי פעולתו לכבוד עמו ולאלהיו, רק זה יהיה בעבור אשר יכנו בלבד, שאיש המראה גבורה כזאת להרוג גבור עריץ כזה, גם בלעדי התועלת שהועיל בזה לבני עמו ראוי הוא לקחת בת המלך מצד עצמו בהיותו גבור ואיש חיל שאין כמוהו, וראוי הוא לכל יקר וכבוד ועושר מצד מעלת גבורתו :
<h3>{כח}</h3>
וַיִּשְׁמַ֤ע אֱלִיאָב֙ אָחִ֣יו הַגָּד֔וֹל בְּדַבְּר֖וֹ אֶל־הָאֲנָשִׁ֑ים וַיִּֽחַר־אַף֩ אֱלִיאָ֨ב בְּדָוִ֜ד וַיֹּ֣אמֶר ׀ לָמָּה־זֶּ֣ה יָרַ֗דְתָּ וְעַל־מִ֨י נָטַ֜שְׁתָּ מְעַ֨ט הַצֹּ֤אן הָהֵ֙נָּה֙ בַּמִּדְבָּ֔ר אֲנִ֧י יָדַ֣עְתִּי אֶת־זְדֹנְךָ֗ וְאֵת֙ רֹ֣עַ לְבָבֶ֔ךָ כִּ֗י לְמַ֛עַן רְא֥וֹת הַמִּלְחָמָ֖ה יָרָֽדְתָּ׃
<b style="color: gray;">מצודת דוד</b> למה זה ירדת . עדיין לא הגיד לו שאביו שלחו הנה : במדבר . במקום גדודי חיות ולסטים : למען ראות . להתענג בראיית המלחמה :
<b style="color: gray;">מצודת ציון</b> נטשת . עזבת : במדבר . מקום המרעה היה סמוך אל המדבר :
<b style="color: gray;">מלבי"ם פירוש המילות</b> למה זה ירדת חשדו עתה {{{א}}} שהלך מאליו ועל זה אמר למה ירדת, {{{ב}}} שעזב הצאן הפקר, ועל הא' אמר ידעתי את זדנך ועל הב' אמר ואת רע לבבך :
<h3>{כט}</h3>
וַיֹּ֣אמֶר דָּוִ֔ד מֶ֥ה עָשִׂ֖יתִי עָ֑תָּה הֲל֖וֹא דָּבָ֥ר הֽוּא׃
<b style="color: gray;">מצודת דוד</b> מה עשיתי עתה . כאומר אם דרכך לכעוס עלי בעשותי דבר רע בעיניך , מה זה כעסת עתה , הלא עתה לא עשיתי מאומה , ורק דברים בעלמא דברתי :
<h3>{ל}</h3>
וַיִּסֹּ֤ב מֵֽאֶצְלוֹ֙ אֶל־מ֣וּל אַחֵ֔ר וַיֹּ֖אמֶר כַּדָּבָ֣ר הַזֶּ֑ה וַיְשִׁבֻ֤הוּ הָעָם֙ דָּבָ֔ר כַּדָּבָ֖ר הָרִאשֽׁוֹן׃
<b style="color: gray;">מצודת דוד</b> כדבר הזה . מה יעשה לאיש וכו' :
<h3>{לא}</h3>
וַיְּשָּֽׁמְעוּ֙ הַדְּבָרִ֔ים אֲשֶׁ֖ר דִּבֶּ֣ר דָּוִ֑ד וַיַּגִּ֥דוּ לִפְנֵֽי־שָׁא֖וּל וַיִּקָּחֵֽהוּ׃
<b style="color: gray;">מצודת דוד</b> אשר דבר דוד . לבזות גבורת הפלשתי באמרו מי הפלשתי וכו' , והרי הוא כאומר שהוא ילחם בו :
<b style="color: gray;">מלבי"ם פירוש המילות</b> וישמעו אצל שאול הבינו מדבריו כי הוא איש הרוח וכי קנאת ה' נוססה בו ושקול אצלו יותר מהון ומוהר רב :
<h3>{לב}</h3>
וַיֹּ֤אמֶר דָּוִד֙ אֶל־שָׁא֔וּל אַל־יִפֹּ֥ל לֵב־אָדָ֖ם עָלָ֑יו עַבְדְּךָ֣ יֵלֵ֔ךְ וְנִלְחַ֖ם עִם־הַפְּלִשְׁתִּ֥י הַזֶּֽה׃
<b style="color: gray;">מצודת דוד</b> אל יפול . לא יחרד לב אדם בעבור הפלשתי :
<b style="color: gray;">מלבי"ם פירוש המילות</b> אל יפל רצה לומר אין ראוי שלב אדם יפול ממדרגתו בעבורו, כי הגם שלפי חמרו הוא רב הכח, הוא חלוש מצד צורתו השוכנת בלב, ולב אדם שהוא אדם באמת לפי צורתו הוא רב כח ממנו, ולכן עבדך ילך ונלחם, מצד החוזק הנפשי אשר לי ביתר שאת :
<h3>{לג}</h3>
וַיֹּ֨אמֶר שָׁא֜וּל אֶל־דָּוִ֗ד לֹ֤א תוּכַל֙ לָלֶ֙כֶת֙ אֶל־הַפְּלִשְׁתִּ֣י הַזֶּ֔ה לְהִלָּחֵ֖ם עִמּ֑וֹ כִּֽי־נַ֣עַר אַ֔תָּה וְה֛וּא אִ֥ישׁ מִלְחָמָ֖ה מִנְּעֻרָֽיו׃
<b style="color: gray;">מצודת דוד</b> כי נער אתה . ועדיין אינך יודע טכסיסי מלחמה , והוא רגיל במלחמה מנעוריו :
<b style="color: gray;">רלב"ג</b> והרחיק שאול זה מצד ראותו כי דוד נער ולא נסה להלחם עדיין והפלשתי היה איש מלחמה מנעוריו מצורף לזה מה שהתפרסם מגודל גוף גלית ועוצם כחו :
<b style="color: gray;">מלבי"ם פירוש המילות</b> כי נער רצה לומר לא תוכל, {{{א}}} מצדך, שאתה נער, {{{ב}}} מצדו, שהוא מלומד מלחמה מנעוריו :
<h3>{לד}</h3>
וַיֹּ֤אמֶר דָּוִד֙ אֶל־שָׁא֔וּל רֹעֶ֨ה הָיָ֧ה עַבְדְּךָ֛ לְאָבִ֖יו בַּצֹּ֑אן וּבָ֤א הָֽאֲרִי֙ וְאֶת־הַדּ֔וֹב וְנָשָׂ֥א שֶׂ֖ה מֵהָעֵֽדֶר׃
<b style="color: gray;">רש"י</b> ובא הארי ואת הדוב . ( תרגום : ) ואתא אריא ואף דובא :
<b style="color: gray;">מצודת דוד</b> ואת הדוב . ועם הדוב , שניהם יחד :
<b style="color: gray;">מצודת ציון</b> ואת הדוב . ועם הדוב :
<b style="color: gray;">מלבי"ם פירוש המילות</b> ויאמר דוד הודיע לו כי כבר קרה לו שנצח את שהם יותר אבירי הגוף ואמיצי כח ממנו, כי בהיותו רועה באו עליו ארי ודוב עמו ונשא שה (ובדרש שעשה לו אזור מעור השה לזכר הנס ועליו הראה כי זה הוא, וכן נמצא במקצת ספרים שהכתיב זה, והמנחת שי ימאן בזה) :
<h3>{לה}</h3>
וְיָצָ֧אתִי אַחֲרָ֛יו וְהִכִּתִ֖יו וְהִצַּ֣לְתִּי מִפִּ֑יו וַיָּ֣קָם עָלַ֔י וְהֶחֱזַ֙קְתִּי֙ בִּזְקָנ֔וֹ וְהִכִּתִ֖יו וַהֲמִיתִּֽיו׃
<b style="color: gray;">מצודת ציון</b> והחזקתי . ואחזתי :
<b style="color: gray;">מלבי"ם פירוש המילות</b> ויצאתי אחריו תחלה הכה אותו ויציל טרפו מפיו, ואחר שקם כנגדו הכהו וימיתהו בלא חרב רק במה שהחזיק בזקנו :
<h3>{לו}</h3>
גַּ֧ם אֶֽת־הָאֲרִ֛י גַּם־הַדּ֖וֹב הִכָּ֣ה עַבְדֶּ֑ךָ וְֽ֠הָיָה הַפְּלִשְׁתִּ֨י הֶעָרֵ֤ל הַזֶּה֙ כְּאַחַ֣ד מֵהֶ֔ם כִּ֣י חֵרֵ֔ף מַעַרְכֹ֖ת אֱלֹהִ֥ים חַיִּֽים׃
<b style="color: gray;">רש"י</b> גם את הארי גם הדוב . הרי אלו רבוין , ארי ושני גוריו , ודוב ושני ילדיו :
<b style="color: gray;">מצודת דוד</b> גם הדוב . הבא עם הארי : והיה הפלשתי . כאומר אבטח בה' שיהיה סוף הפלשתי כאחד מהם , על אשר חרף וכו' :
<b style="color: gray;">מלבי"ם פירוש המילות</b> (לו-לז) השאלות: למה חלק דבריו לשתי אמירות? : גם מזה נשא ק''ו הלא שם הכה גם את הארי גם הדוב שהיו שנים, והפלשתי עם תקפו לא יעדף רק כאחד מהם, ואף אם תאמר כי האדם מצד שכלו וצורתו מסוכן יותר מחיתו יער, על זה השיב כי אחר שחרף מערכת אלהים חיים ירד ממדרגתו האנושית אל מדרגת החיה והבהמה ואין בו רק כח גופני לבד, וכמו שהתגבר על הארי והדוב בכח סגולת נפשו האלהית הרודה בסגולתה על החיים כן יתגבר על הטורף הפלשתי בכח זה :
<h3>{לז}</h3>
וַיֹּאמֶר֮ דָּוִד֒ יְהוָ֗ה אֲשֶׁ֨ר הִצִּלַ֜נִי מִיַּ֤ד הָֽאֲרִי֙ וּמִיַּ֣ד הַדֹּ֔ב ה֣וּא יַצִּילֵ֔נִי מִיַּ֥ד הַפְּלִשְׁתִּ֖י הַזֶּ֑ה וַיֹּ֨אמֶר שָׁא֤וּל אֶל־דָּוִד֙ לֵ֔ךְ וַֽיהוָ֖ה יִהְיֶ֥ה עִמָּֽךְ׃
<b style="color: gray;">רש"י</b> ה' אשר הצילני מיד הארי . יודע אני שלא לחנם נזדמן לי הדבר ההוא , אלא שלעתיד אני בא לידי כיוצא בה לתשועת ישראל , ואסמוך עליה ואצא . וזה אחד משני צדיקים שנתן להם רמז , וחשו להשכיל לדבר , דוד ומרדכי , שנאמר ( אסתר ב יא ) : ובכל יום ויום מרדכי מתהלך לפני חצר וגו' , אמר : לא לחנם עלתה בצדקת זו שנתפסה במשכב הערל הזה , אלא שעתידה היא לעמוד לישראל ביום צרה :
<b style="color: gray;">מצודת דוד</b> הוא יצילני . אם לא אוכל להמית אותו :
<b style="color: gray;">רלב"ג</b> וכאשר שמע שאול מה שספר לו דוד שהתגבר על הארי ועל הדוב עד שכבר בטח בהשם ית' שיעזרהו בהריגת הפלשתי כי חרף מערכות אלהים חיים אז הודה לו שילך ובטח שכבר יהיה הש''י עמו לנצח הפלשתי :
<b style="color: gray;">מלבי"ם פירוש המילות</b> ויאמר דוד הוסיף לחזק בטחונו מצד אחר. מצד השגחת ה' על יראיו, אמר שהגם שיהיה כחי חלוש נגד הארי והדוב ונגד הפלשתי, הנה ה' אשר הצילני מהארי והדב בהשגחתו הוא יצילני גם עתה דרך נס. לפי זה תחלה דבר כפי המנהג הטבעי, ופה דבר כפי ההשגחה והנס, ואל זה הסכים שאול כי יבטח בהשגחת ה', לכן אמר לך וה' יהיה עמך :
<h3>{לח}</h3>
וַיַּלְבֵּ֨שׁ שָׁא֤וּל אֶת־דָּוִד֙ מַדָּ֔יו וְנָתַ֛ן ק֥וֹבַע נְחֹ֖שֶׁת עַל־רֹאשׁ֑וֹ וַיַּלְבֵּ֥שׁ אֹת֖וֹ שִׁרְיֽוֹן׃
<b style="color: gray;">רש"י</b> את דוד מדיו . נהפכו להיות כמדת דוד משנמשח בשמן המשחה , אף שהיו של שאול שהיה גבוה מכל העם משכמו ומעלה ( לעיל ט ב ) , וכיון שראה שאול כן , הכניס בו עין הרע , והרגיש דוד בדבר :
<b style="color: gray;">מצודת ציון</b> מדיו . מלבושיו , כמו ( לעיל ד יב ) : ומדיו קרועים :
<b style="color: gray;">מלבי"ם פירוש המילות</b> (לח-לט) וילבש שאול חשב תחלה שינצח אותו בדרך מלחמה שראוי שיהיו הלוחמים שוים בכלי זיינם ועל זה הלבישו שריון וכו', ויאל ללכת פי' על ידי שדוד לא נסה מעולם בזה לא ידע אם יוכל ללכת בבגדים כאלה ואם לא יוכל, וע''כ מתחלה התרצה ללכת, ובאר הטעם כי לא נסה לכן חשב תחלה שיוכל ללכת בהם, ואחר כך ויאמר דוד לא אוכל ללכת כי לא נסיתי ולא הרגלתי בזאת :
<h3>{לט}</h3>
וַיַּחְגֹּ֣ר דָּוִ֣ד אֶת־חַ֠רְבּוֹ מֵעַ֨ל לְמַדָּ֜יו וַיֹּ֣אֶל לָלֶכֶת֮ כִּ֣י לֹֽא־נִסָּה֒ וַיֹּ֨אמֶר דָּוִ֜ד אֶל־שָׁא֗וּל לֹ֥א אוּכַ֛ל לָלֶ֥כֶת בָּאֵ֖לֶּה כִּ֣י לֹ֣א נִסִּ֑יתִי וַיְסִרֵ֥ם דָּוִ֖ד מֵעָלָֽיו׃
<b style="color: gray;">רש"י</b> ויואל ללכת . תרגם יונתן : ולא אבה למיזל . יש תיבות משמשות לשון וחילופו , כמו ( ישעיהו י לג ) : מסעף פארה ; ( תהלים נב ז ) : ושרשך מארץ חיים : כי לא נסה . ( תרגום : ) ארי לא אליף : כי לא נסיתי . ( תרגום : ) ארי לית בהון ניסא , אין שבחו של נס בכך . לשון אחר : ויואל ללכת , רצה ללכת ולנסות , וכאשר ראה שהיו כבדים עליו , הסירם :
<b style="color: gray;">מצודת דוד</b> ויואל ללכת . רצה ללכת בכלי מלחמה : כי לא נסה . אלא שלא נסה , רצה לומר : לא בחן מעולם ללכת בכלי מלחמה , ולזה אמר לא אוכל וכו' :
<b style="color: gray;">מצודת ציון</b> ויאל . ורצה , כמו ( שמות ב כא ) : ויואל משה : כי לא נסה . אלא לא נסה , והוא מלשון נסיון ובחינה :
<h3>{מ}</h3>
וַיִּקַּ֨ח מַקְל֜וֹ בְּיָד֗וֹ וַיִּבְחַר־ל֣וֹ חֲמִשָּׁ֣ה חַלֻּקֵֽי־אֲבָנִ֣ים ׀ מִן־הַנַּ֡חַל וַיָּ֣שֶׂם אֹ֠תָם בִּכְלִ֨י הָרֹעִ֧ים אֲשֶׁר־ל֛וֹ וּבַיַּלְק֖וּט וְקַלְּע֣וֹ בְיָד֑וֹ וַיִּגַּ֖שׁ אֶל־הַפְּלִשְׁתִּֽי׃
<b style="color: gray;">רש"י</b> חלוקי אבנים . אבנים דקות וחלקות : ובילקוט . ובתרמיליה ( תרגום : ) :
<b style="color: gray;">מצודת דוד</b> ויקח מקלו . להטעות את הפלשתי , לחשוב שיגש אליו להכותו עם המקל , ולא יהיה נשמר מן הקלע : ויבחר לו . הטובים והנאותים לקלעותם : ובילקוט . הכלי שם בהילקוט , למען לא ירגיש בהאבנים :
<b style="color: gray;">מצודת ציון</b> חלוקי אבנים . אבנים חלקים , הניח לקלעותם ולזרקם : ובילקוט . הוא כעין שק עשוי מעור , ישים בו הרועה חפציו ומה שלוקט בדרך מהלכו , ולזה יקרא ילקוט : וקלעו . הוא הדבר אשר יזרוק בו האבן :
<b style="color: gray;">רלב"ג</b> ובילקוט . ר''ל שהוא שמם בפרט בילקוט והוא הכלי שמשימין בו הרועים כל עניניה' ולזה נקרא ילקוט כי שם ילקטו כל הדברים שהוא נושא , וכבר התפרסם בזה הפרסום מעוצם נפלאות השם שנצח נער אחד בלא חרב וחנית איש גבור כגלי' היה כגובה ארזים גבהו עם עוצם כלי מלחמתו :
<b style="color: gray;">מלבי"ם פירוש המילות</b> ויקח יספר גודל בטחונו של דוד, שלא לקח עמו כל נשק רק אבנים ומקל, כאשר יגרשו חיתו טרף שהיה המחרף כאחד מהם בעיניו :
<h3>{מא}</h3>
וַיֵּ֙לֶךְ֙ הַפְּלִשְׁתִּ֔י הֹלֵ֥ךְ וְקָרֵ֖ב אֶל־דָּוִ֑ד וְהָאִ֛ישׁ נֹשֵׂ֥א הַצִּנָּ֖ה לְפָנָֽיו׃
<b style="color: gray;">מלבי"ם פירוש המילות</b> הולך וקרב ובדוד כתיב ויגש, כי כבר בארתי ההבדל בין קריבה וגישה, הקריבה תהיה בין אנשים שוים, וההגשה הוא במקום שצריך להתחזק כמו לפני גדול לפני עריץ וכדומה, ולכן דוד שהיה חלוש בערך הפלשתי כתוב אצלו ויגש, והפלשתי שהיה בוטח בכחו כתיב קרב, ויען לא יכול להתנענע במהירות מכובד כליו כתיב הלך וקרב לאט לאט :
<h3>{מב}</h3>
וַיַּבֵּ֧ט הַפְּלִשְׁתִּ֛י וַיִּרְאֶ֥ה אֶת־דָּוִ֖ד וַיִּבְזֵ֑הוּ כִּֽי־הָיָ֣ה נַ֔עַר וְאַדְמֹנִ֖י עִם־יְפֵ֥ה מַרְאֶֽה׃
<b style="color: gray;">מצודת דוד</b> כי היה נער וכו' . המורה אשר לא נסה במלחמה , לפי מעט השנים ומהתענג :
<b style="color: gray;">מצודת ציון</b> עם יפה מראה . כמו ויפה מראה :
<b style="color: gray;">מלבי"ם פירוש המילות</b> ויבט הפלשתי רצה לומר בל תחשוב שנפל אימה ופחד על הפלשתי ולכן נפל שדוד, כי נהפך הוא, בראותו אותו שהוא נער בשנים ויפה מראה שמורה שהוא רך וענוג ולא נסה במלחמות קשות רק מצד היותו אדמוני רתיחת הדם תנשאהו אל אשר למעלה מטבעו :
<h3>{מג}</h3>
וַיֹּ֤אמֶר הַפְּלִשְׁתִּי֙ אֶל־דָּוִ֔ד הֲכֶ֣לֶב אָנֹ֔כִי כִּֽי־אַתָּ֥ה בָֽא־אֵלַ֖י בַּמַּקְל֑וֹת וַיְקַלֵּ֧ל הַפְּלִשְׁתִּ֛י אֶת־דָּוִ֖ד בֵּאלֹהָֽיו׃
<b style="color: gray;">מצודת דוד</b> הכלב אנכי . וכי כלב אנכי : באלהיו . באמרו אלהי פלשתים יהרגך , וכדומה :
<b style="color: gray;">מלבי"ם פירוש המילות</b> ויאמר הפלשתי תחלה חשב כי תהיה המלחמה בדרך התיחדות הלוחמים כפי מאמרו הראשון כנ''ל (פסוק ח' ט') ובזה צריך שיהיו כלי זיינם ובגדיהם שוים, ועתה שראהו בלא חרב ונשק ידע שלא בא על אופן זה רק דרך נקמה ולבזותו, על זה אמר הכלב אנכי, שזה בזיון גדול לי, ועל זה קלל אותו על חרפתו :
<h3>{מד}</h3>
וַיֹּ֥אמֶר הַפְּלִשְׁתִּ֖י אֶל־דָּוִ֑ד לְכָ֣ה אֵלַ֔י וְאֶתְּנָה֙ אֶת־בְּשָׂ֣רְךָ֔ לְע֥וֹף הַשָּׁמַ֖יִם וּלְבֶהֱמַ֥ת הַשָּׂדֶֽה׃
<b style="color: gray;">רש"י</b> ולבהמת השדה . אין דרך לבהמות לאכול אדם , אמר דוד : כבר נטרפה דעתו של זה , שלי הוא , בא דוד ואמר לו : ונתתי פגר מחנה פלשתים וגו' ולחית הארץ :
<b style="color: gray;">מלבי"ם פירוש המילות</b> ויאמר לכה אלי כי בוש אני להתקרב אליך ללחום עם מקל ואבנים, ואתנה את בשרך וכו' בעבור שבאת לבזות אותי, (לא כן אם היה בא אליו בחרב ונשק בדרך התיחדות הלוחמים אז המנהג שגם גבור הנופל יקברוהו בכבוד גדול) :
<h3>{מה}</h3>
וַיֹּ֤אמֶר דָּוִד֙ אֶל־הַפְּלִשְׁתִּ֔י אַתָּה֙ בָּ֣א אֵלַ֔י בְּחֶ֖רֶב וּבַחֲנִ֣ית וּבְכִיד֑וֹן וְאָנֹכִ֣י בָֽא־אֵלֶ֗יךָ בְּשֵׁם֙ יְהוָ֣ה צְבָא֔וֹת אֱלֹהֵ֛י מַעַרְכ֥וֹת יִשְׂרָאֵ֖ל אֲשֶׁ֥ר חֵרַֽפְתָּ׃
<b style="color: gray;">מצודת דוד</b> בא אלי בחרב . רצה לומר : כל בטחונך בחרב וכו' : בשם ה' . במבטח שם ה' : אשר חרפת . חוזר הוא על מערכות ישראל :
<b style="color: gray;">רלב"ג</b> בחרב ובחנית ובכידון . זה הכידון איננו הכידון שזכר שהיה בין כתפיו אבל הוא דומה לחנית כאמרו לא בחרב ובחנית והנה הראה דוד בדבריו עם הפלשתי כי בטחונו בש''י לבד לא בגבורתו :
<b style="color: gray;">מלבי"ם פירוש המילות</b> ויאמר דוד הודיע לו, שמה שלא לקח עמו חרב וכידון כי הוא אינו בוטח על כח בשר ועל ענינים טבעיים כי הכלי נשק שבידו הוא שם ה' אשר חרף, בשם הזה ינצחהו בדרך נס :
<h3>{מו}</h3>
הַיּ֣וֹם הַזֶּ֡ה יְסַגֶּרְךָ֩ יְהוָ֨ה בְּיָדִ֜י וְהִכִּיתִ֗ךָ וַהֲסִרֹתִ֤י אֶת־רֹֽאשְׁךָ֙ מֵעָלֶ֔יךָ וְנָ֨תַתִּ֜י פֶּ֣גֶר מַחֲנֵ֤ה פְלִשְׁתִּים֙ הַיּ֣וֹם הַזֶּ֔ה לְע֥וֹף הַשָּׁמַ֖יִם וּלְחַיַּ֣ת הָאָ֑רֶץ וְיֵֽדְעוּ֙ כָּל־הָאָ֔רֶץ כִּ֛י יֵ֥שׁ אֱלֹהִ֖ים לְיִשְׂרָאֵֽל׃
<b style="color: gray;">מצודת דוד</b> ונתתי פגד . כי כשאמיתן : , ינוסו כולם ויפלו חללים :
<b style="color: gray;">מצודת ציון</b> יסגרך . ענין מסירה , כמו ( עמוס א ו ) : להסגיר לאדום : פגר . כן יקרא גוף המת :
<b style="color: gray;">מלבי"ם פירוש המילות</b> היום רצה לומר לא אני אנצחך ולא בכחי, רק ה' יסגרך בידי, ולא אותך לבד כי גם כל מחנה פלשתים יסגיר ביד איש אחד הבוטח בו, ובזה ארויח שני דברים, {{{א}}} וידעו כל הארץ האומות שאין מאמינים בהשגחת ה' יכירו וידעו כי יש אלהים לישראל :
<h3>{מז}</h3>
וְיֵֽדְעוּ֙ כָּל־הַקָּהָ֣ל הַזֶּ֔ה כִּֽי־לֹ֛א בְּחֶ֥רֶב וּבַחֲנִ֖ית יְהוֹשִׁ֣יעַ יְהוָ֑ה כִּ֤י לַֽיהוָה֙ הַמִּלְחָמָ֔ה וְנָתַ֥ן אֶתְכֶ֖ם בְּיָדֵֽנוּ׃
<b style="color: gray;">מצודת דוד</b> כי לא בחרב . כי הלא אינם בידי : כי לה' המלחמה . על ה' להלחם על שחרפת עמו , ובידו לתת אתכם בידנו מבלי חרב :
<b style="color: gray;">מצודת ציון</b> יהושיע . מלשון תשועה :
<b style="color: gray;">מלבי"ם פירוש המילות</b> {{{ב}}} וידעו כל הקהל גם ישראל הגם שמאמינים בהשגחה, חשבו עד עתה שה' יושיע באמצעים טבעיים ולכן הכינו חרבות ונשק ומלחמה עד שלפי דעתם המלחמה מיוחסת אל האדם הלוחם וה' רק מכריע אל הצד שיופיע שם בהשגחתו, ועתה ידעו כי לא בחרב ובחנית יהושיע ה' לא על ידי הכנות טבעיות רק כי לה' המלחמה, כל המלחמה מיוחסת אליו לבד והאדם אינו צריך לעשות דבר, כי ונתן אתכם בידנו מבלי נצטרך אנחנו לרשפי קשת מגן וחרב ומלחמה כלל :
<h3>{מח}</h3>
וְהָיָה֙ כִּֽי־קָ֣ם הַפְּלִשְׁתִּ֔י וַיֵּ֥לֶךְ וַיִּקְרַ֖ב לִקְרַ֣את דָּוִ֑ד וַיְמַהֵ֣ר דָּוִ֔ד וַיָּ֥רָץ הַמַּעֲרָכָ֖ה לִקְרַ֥את הַפְּלִשְׁתִּֽי׃
<b style="color: gray;">מצודת דוד</b> וירץ המערכה . כלפי מערכת פלשתים :
<b style="color: gray;">מלבי"ם פירוש המילות</b> והיה עתה קם הפלשתי להתקרב אליו, ודוד רץ לאחוריו אל צד המערכה והתכוון שיהיה לקראתו למען יקלע למטרה :
<h3>{מט}</h3>
וַיִּשְׁלַח֩ דָּוִ֨ד אֶת־יָד֜וֹ אֶל־הַכֶּ֗לִי וַיִּקַּ֨ח מִשָּׁ֥ם אֶ֙בֶן֙ וַיְקַלַּ֔ע וַיַּ֥ךְ אֶת־הַפְּלִשְׁתִּ֖י אֶל־מִצְח֑וֹ וַתִּטְבַּ֤ע הָאֶ֙בֶן֙ בְּמִצְח֔וֹ וַיִּפֹּ֥ל עַל־פָּנָ֖יו אָֽרְצָה׃
<b style="color: gray;">רש"י</b> ויפל על פניו . לא היה לו לפול אלא לאחוריו , שהרי על מצחו הוכה , אלא כדי שלא יצטער דוד לילך ולחתוך את ראשו , שנשתכר דוד עכשיו שתים עשרה אמות וזרתים , שקומתו שש אמות וזרת , נשתכר מלא קומה לאחוריו , ומלא קומה לפניו ( במדרש תהלים ) :
<b style="color: gray;">מצודת דוד</b> אל הכלי . כלי הרועים אשר שם האבנים בה : במצחו . נכנסה בכובע הנחושת ונקבה ונטבעה במצחו :
<b style="color: gray;">מצודת ציון</b> ויקלע . זרק האבן בכלי הקלע : ותטבע . מלשון טביעה :
<b style="color: gray;">רלב"ג</b> והנה הכהו דוד במצחו במקום שהיה מגולה באופן שטבעה האבן במצחו ונפל כמו מת ארצה על פניו ואחר השלים דוד עם חניתו להמיתו רץ במרוצה ובחרב הפלשתי בעצמה כרת בה את ראשו כדי שיתפרסם ענין מיתתו ויתפרסם גם כן הנס לישראל ולזה הביא דוד את ראש הפלשתי לירושלים :
<b style="color: gray;">מלבי"ם פירוש המילות</b> וישלח ונלוה אליו השגחת ה' אם במה שקלע למטרה בפעם הראשון אם במה שכיון אל מצחו ואם היה נופל מסבת ההכאה היה נופל לאחוריו, אבל האבן נטבע במצחו ונפל מחמת החולשה לכן נפל על פניו :
<h3>{נ}</h3>
וַיֶּחֱזַ֨ק דָּוִ֤ד מִן־הַפְּלִשְׁתִּי֙ בַּקֶּ֣לַע וּבָאֶ֔בֶן וַיַּ֥ךְ אֶת־הַפְּלִשְׁתִּ֖י וַיְמִיתֵ֑הוּ וְחֶ֖רֶב אֵ֥ין בְּיַד־דָּוִֽד׃
<b style="color: gray;">מצודת דוד</b> ויחזק . נתגבר על הפלשתי המזוין ולא היה בידו כי אם הקלע והאבן : וחרב אין ביד דוד . לכרות בה ראש הפלשתי :
<b style="color: gray;">מלבי"ם פירוש המילות</b> ויחזק יאמר ראה גודל הנס כי בקלע ובאבן התחזק נגד הגבור העריץ הזה שהיה מזוין ברזל ונחושת ובזה המיתהו רצה לומר שהכהו מכה שסופו למות, ויען עוד היה רוח חיים בו. לכן :
<h3>{נא}</h3>
וַיָּ֣רָץ דָּ֠וִד וַיַּעֲמֹ֨ד אֶל־הַפְּלִשְׁתִּ֜י וַיִּקַּ֣ח אֶת־חַ֠רְבּוֹ וַֽיִּשְׁלְפָ֤הּ מִתַּעְרָהּ֙ וַיְמֹ֣תְתֵ֔הוּ וַיִּכְרָת־בָּ֖הּ אֶת־רֹאשׁ֑וֹ וַיִּרְא֧וּ הַפְּלִשְׁתִּ֛ים כִּֽי־מֵ֥ת גִּבּוֹרָ֖ם וַיָּנֻֽסוּ׃
<b style="color: gray;">מצודת דוד</b> אל הפלשתי . סמוך לו , כי בעת קלעו באבן , עמד ממרחק : את חרבו . של הפלשתי : וימותתהו . וכבר המיתו בהקלע , ועתה כרת ראשו בחרבו :
<b style="color: gray;">מצודת ציון</b> וישלפה . הוציאה , כמו ( שופטים ח כ ) : ולא שלף הנער חרבו : מתערה . הוא תיק החרב , כמו ( יחזקאל כא לה ) : השב אל תערה :
<b style="color: gray;">מלבי"ם פירוש המילות</b> (נא-נב) השאלות: מה ז''ש וימיתהו וימותתהו? : (נא-נב) וירץ וכו' וימותתהו רצה לומר גמר מיתתו (כי זה ההבדל בין מת ובין מותת במרובע שפי' גמר המיתה כמ''ש במק''א) וכבר בארנו שזה לא היה בדרך התיחדות הלוחמים ולכן לא נשמרו התנאים שיהיו פלשתים עבדים רק וינוסו, וישראל רדפו אחריהם ויפילום חללים :
<h3>{נב}</h3>
וַיָּקֻ֣מוּ אַנְשֵׁי֩ יִשְׂרָאֵ֨ל וִיהוּדָ֜ה וַיָּרִ֗עוּ וַֽיִּרְדְּפוּ֙ אֶת־הַפְּלִשְׁתִּ֔ים עַד־בּוֹאֲךָ֣ גַ֔יְא וְעַ֖ד שַׁעֲרֵ֣י עֶקְר֑וֹן וַֽיִּפְּל֞וּ חַֽלְלֵ֤י פְלִשְׁתִּים֙ בְּדֶ֣רֶךְ שַׁעֲרַ֔יִם וְעַד־גַּ֖ת וְעַד־עֶקְרֽוֹן׃
<b style="color: gray;">מצודת דוד</b> ויריעו . תרועת שמחה ונצחון :
<b style="color: gray;">מצודת ציון</b> ויריעו . מלשון תרועה : עד בואך גיא . עד אשר תבוא לגיא , וכאלו מדבר עם מי שמכיר המקום :
<h3>{נג}</h3>
וַיָּשֻׁ֙בוּ֙ בְּנֵ֣י יִשְׂרָאֵ֔ל מִדְּלֹ֖ק אַחֲרֵ֣י פְלִשְׁתִּ֑ים וַיָּשֹׁ֖סּוּ אֶת־מַחֲנֵיהֶֽם׃
<b style="color: gray;">רש"י</b> מדלוק . מרדוף , כמו ( בראשית לא לו ) : דלקת אחרי :
<b style="color: gray;">מצודת דוד</b> וישסו . רמסו ובזזו כל אשר היה במקום שעמד שם מחנה פלשתים :
<b style="color: gray;">מצודת ציון</b> מדלוק . מרדוף , כמו ( בראשית לא לו ) : כי דלקת אחרי : וישסו . רמסו , או בזזו :
<h3>{נד}</h3>
וַיִּקַּ֤ח דָּוִד֙ אֶת־רֹ֣אשׁ הַפְּלִשְׁתִּ֔י וַיְבִאֵ֖הוּ יְרוּשָׁלִָ֑ם וְאֶת־כֵּלָ֖יו שָׂ֥ם בְּאָהֳלֽוֹ׃
<b style="color: gray;">מצודת דוד</b> ויביאהו ירושלים . לבשר את העם :
<b style="color: gray;">מלבי"ם פירוש המילות</b> ויביאהו ירושלים רצה לומר לבסוף הביאו לירושלים, כי תחלה הביאו לפני שאול (כמ''ש בפסוק נ''ז) ואחר כך סבב עמו בערי ישראל (כמ''ש בסי' י''ח פסוק ו') ומשם חזר עם שאול עד גבעת שאול עירו והביאו לירושלים שהיה סמוך לשם, והגם שאז ישב היבוסי בקרב ירושלים כבר בארתי זאת (שופטים סימן א') כי היבוס ישב במצודה והעיר עצמה היתה ביד ישראל : ואת כליו שם באהלו ומ''ש לקמן (כ''א י') שחרב גלית היתה לוטה בנוב עיר הכהנים, כי אחר כך נתנה לשם לזכר הנס :
<h3>{נה}</h3>
וְכִרְא֨וֹת שָׁא֜וּל אֶת־דָּוִ֗ד יֹצֵא֙ לִקְרַ֣את הַפְּלִשְׁתִּ֔י אָמַ֗ר אֶל־אַבְנֵר֙ שַׂ֣ר הַצָּבָ֔א בֶּן־מִי־זֶ֥ה הַנַּ֖עַר אַבְנֵ֑ר וַיֹּ֣אמֶר אַבְנֵ֔ר חֵֽי־נַפְשְׁךָ֥ הַמֶּ֖לֶךְ אִם־יָדָֽעְתִּי׃
<b style="color: gray;">רש"י</b> בן מי זה הנער . וכי לא היה מכירו , והלא כתיב ( לעיל טז כא ) : ויאהבהו מאד ויהי לו נושא כליו , אלא ראהו מתנהג בטכסיסי מלכות , אמר שאול : אם בא ממשפחת פרץ , מלך יהיה , שהמלך פורץ גדר לעשות לו דרך ואין ממחין בידו , ואם ממשפחת זרח בא , חשוב יהיה . אמר לו דואג : עד שאתה שואל אם בא ממשפחה שיהא הוא הגון למלכות אם לאו , שאל אם ראוי לבא בקהל אם לאו , שהרי מרות המואביה בא . אמר לו אבנר : שנינו עמוני ולא עמונית . אמר לו דואג : אם כן ממזר ולא ממזרת . אמר לו : כאן נאמר ( דברים כג ה ) : על דבר אשר לא קדמו אתכם בלחם ובמים , ואין דרך אשה בכך . אמר לו : היה להם לקדם אנשים לקראת אנשים , ונשים לקראת נשים . נשתתק אבנר , אמר לו שאול :
<b style="color: gray;">מצודת דוד</b> וכראות שאול . מאז בא להלחם עם הפלשתי : בן מי זה הנער . מפני הרוח הרעה שכח שם אביו : חי נפשך . הריני נשבע בחי נפשך אם ידעתי :
<b style="color: gray;">רלב"ג</b> בן מי זה הנער אבנר . רבים יתמהו איך יתכן שלא ידע שאול בן מי הוא וכבר ספר במה שקדם שכבר שלח שאול מלאכים אל ישי שישב דוד עמו , וידמה כי המלך לרוב עסקיו ולרוב הבאים לפניו לא יוכל להכיר כל אחד מהם בפרט ויתבאר מתשובת דוד לו ששאלת שאול לא היתה רק לדעת מי הוא כדי שיתבאר לו מאי זו משפחה הוא כי כבר הבטיחו ; ו שיתן לו בתו לאשה והנה מזה הענין נתישב דוד למלכות כי זה היה סבה ששמהו שאול על אנשי המלחמה ונתבאר טוב הצלחתו ומזה המקום הסכימו לשים אותו למלך עליהם ולזה תמצא שאמרו לו כל שבטי ישראל גם אתמול גם שלשום בהיות שאול מלך עלינו אתה הייתה המוציא והמביא את ישראל ברוך ה' אשר לו נתכנו עלילות :
<b style="color: gray;">מלבי"ם פירוש המילות</b> (נה-נח) השאלות: איך שאל בן מי הוא ולא זכר ששם אביו הוא ישי כמ''ש למעלה ששלח אל ישי שלחה לי את בנך, ואיך לא ידעו זאת אבנר וכל העומדים שם, למה אמר תחלה בן מי זה הנער ואחר כך בן מי זה העלם? : וכראות שאול וכו' בן מי זה הנער אבנר. האלהיים יאמרו, (להסיר הפליאה על שאול ששאל על אבי דוד והוא כבר ידע כי הוא בן ישי כנ''ל סי' ט''ז) כי עת יופיע האור האלהי ויבקע כשחר אורו על איש הרוח, אז יתהפך לאיש אחר, כי קרן אור פניו והוד והדר לפניו, ומצד זה בעת התלבש דוד רוח גבורה וזהר אלהי לא הכירו שאול עתה, וידרוש לאמר מי האיש הרוח הלז. אולם לפי הפשט, אחר ששאול הבטיח לתת את בתו להמנצח את הפלשתי, אז תיכף בהתנדב דוד ללחום אתו עלה על לבו כי בהכרח יצטרך לשלם נדרו ולתת לו את בתו, ולכן דרש תיכף על כבוד בית אביו, לא לדעת שמו, כי ידע ששם אביו ישי, רק לדעת יחוסו ומעלתו, ואמר בן מי זה הנער אבנר, הוא, אם אביו מיוחס נכבד ונשוא פנים ראוי שיתחתן עם המלך, ואבנר לא ידע מענה על זה כי כבוד ישי לא נודע אז :
<h3>{נו}</h3>
וַיֹּ֖אמֶר הַמֶּ֑לֶךְ שְׁאַ֣ל אַתָּ֔ה בֶּן־מִי־זֶ֖ה הָעָֽלֶם׃
<b style="color: gray;">רש"י</b> שאל אתה בן מי זה העלם . למעלה כתיב 'הנער' , וכאן כתוב 'העלם' , אמר לו : הלכה זו נתעלמה ממך , צא ושאל בבית המדרש , כדאיתא ביבמות ( עו ב ) :
<b style="color: gray;">מצודת ציון</b> העלם . הנער , כמו ( לקמן כ כב ) : ואם כה אומר לעלם :
<b style="color: gray;">מלבי"ם פירוש המילות</b> ויאמר כו' שאל אתה בן מי זה העלם מספר כי כבר חש אז על כבוד דוד מאד, והגם שבינו לבין אבנר קראו בשם נער, בצוותו את אבנר לשאול עליו צוהו שיאמר בן מי זה העלם, ששם עלם נכבד משם נער (כי שם נער מורה על צעיר לימים או העומד לשרת או להתחנך, שעדן אינו במעלתו לא כן שם עלם כמ''ש במק''א) למען יכבדהו בעיני העם :
<h3>{נז}</h3>
וּכְשׁ֣וּב דָּוִ֗ד מֵֽהַכּוֹת֙ אֶת־הַפְּלִשְׁתִּ֔י וַיִּקַּ֤ח אֹתוֹ֙ אַבְנֵ֔ר וַיְבִאֵ֖הוּ לִפְנֵ֣י שָׁא֑וּל וְרֹ֥אשׁ הַפְּלִשְׁתִּ֖י בְּיָדֽוֹ׃
<b style="color: gray;">מלבי"ם פירוש המילות</b> (נז-נח) ובשוב דוד וכו' ויאמר אליו שאול, בשובו אז גמר בדעתו את החיתון, כפי ההבטחה, ושאל אותו בן מי הוא, שהיה גם כן הכוונה לדעת מעלת אביו וכבודו ויחוסו, אולם דוד שלא עלה על לבו לבקש שכר בעד גבורתו כמ''ש מה יעשה לאיש כמ''ש שם, ולא לדרוש את בת המלך כמ''ש (לקמן י''ז י''ח) השיב בן עבדך ישי בית הלחמי, רצה לומר זה מעלתי ומעלת אבי שהוא עבדך ישי, מה שהוא עבד המלך וסר למשמעתו :
<h3>{נח}</h3>
וַיֹּ֤אמֶר אֵלָיו֙ שָׁא֔וּל בֶּן־מִ֥י אַתָּ֖ה הַנָּ֑עַר וַיֹּ֣אמֶר דָּוִ֔ד בֶּֽן־עַבְדְּךָ֥ יִשַׁ֖י בֵּ֥ית הַלַּחְמִֽי׃
<h2>שמואל א פרק-יח</h2>
<h3>{א}</h3>
וַיְהִ֗י כְּכַלֹּתוֹ֙ לְדַבֵּ֣ר אֶל־שָׁא֔וּל וְנֶ֙פֶשׁ֙ יְה֣וֹנָתָ֔ן נִקְשְׁרָ֖ה בְּנֶ֣פֶשׁ דָּוִ֑ד (ויאהבו) [וַיֶּאֱהָבֵ֥הוּ] יְהוֹנָתָ֖ן כְּנַפְשֽׁוֹ׃
<b style="color: gray;">מצודת דוד</b> לדבר . הוא הדבר שאמר שהוא בן ישי : ונפש . רצה לומר : ואז בשמוע יהונתן שגם הוא בן אדם גדול , נקשרה נפשו בנפש דוד :
<b style="color: gray;">מצודת ציון</b> נקשרה . מרוב האהבה , כאלו נפשו קשורה בנפשו ונתחברה בה , והוא מלשון מליצה , וכן ( בראשית מד ל ) : ונפשו קשורה בנפשו :
<b style="color: gray;">רלב"ג</b> וידמה שכרת יהונתן ברית עם דוד כי ראה היותו מלך על ישראל בראותו טוב הצלחתו ולזה תמצא במה שיבא שאמר יהונתן לדוד ידעתי כי מלוך תמלוך על ישראל וקמה בידך ממלכת ישראל וגם שאול אבי יודע כן והישיר אותם לזאת הידיעה מה שיעד להם שמואל שלא תקום הממלכה לשאול :
<b style="color: gray;">מלבי"ם פירוש המילות</b> ויהי יספר עתה איך הצמיח קרן לדוד ומזלו התנוצץ הולך ואור, {{{א}}} מצד יהונתן שבכלותו לדבר, נקשרה נפש יהונתן בנפש דוד, רצה לומר שמצד רוח הגבורה והקדושה היה קשר והתחברות בנפש, כי הדומה ימשך וישתוקק אל הדומה, ויאהבהו יהונתן כנפשו, רצה לומר שלא היתה אהבת הערב או המועיל רק אהבה עצמיית שיאהב הטוב את הטוב והיתה האהבה כנפשו שהיא האהבה העזה שאין למעלה ממנה :
<h3>{ב}</h3>
וַיִּקָּחֵ֥הוּ שָׁא֖וּל בַּיּ֣וֹם הַה֑וּא וְלֹ֣א נְתָנ֔וֹ לָשׁ֖וּב בֵּ֥ית אָבִֽיו׃
<b style="color: gray;">מצודת דוד</b> ולא נתנו לשוב . כאשר היה דרכו מאז שהיה הולך ושב :
<b style="color: gray;">מצודת ציון</b> נתנו . ענין עזיבה , כמו ( במדבר כא כג ) : ולא נתן סיחון :
<b style="color: gray;">מלבי"ם פירוש המילות</b> ויקחהו, {{{ב}}} מצד שאול שהיה דעתו לבנות לו בית נאמן ולהתחתן עמו ולכן לא נתנו לשוב אל בית אביו אל הצאן, כי מיועד הוא להיות חתן המלך :
<h3>{ג}</h3>
וַיִּכְרֹ֧ת יְהוֹנָתָ֛ן וְדָוִ֖ד בְּרִ֑ית בְּאַהֲבָת֥וֹ אֹת֖וֹ כְּנַפְשֽׁוֹ׃
<b style="color: gray;">מצודת דוד</b> באהבתו . בעבור שהיה אוהב אותו כנפשו :
<b style="color: gray;">מלבי"ם פירוש המילות</b> ויכרת, {{{ג}}} מצד יהונתן, שעל ידי האהבה הוסיף לכרות עמו ברית וסבת הברית לא היה מצד איזה יראה כדרך כורתי ברית, שסבתם הוא איזה מורא בל ירעו זה לזה או לבניהם. כמו ברית אבימלך עם אברהם ויצחק וכדומה, רק מצד אהבתו כרת הברית הזאת :
<h3>{ד}</h3>
וַיִּתְפַּשֵּׁ֣ט יְהוֹנָתָ֗ן אֶֽת־הַמְּעִיל֙ אֲשֶׁ֣ר עָלָ֔יו וַֽיִּתְּנֵ֖הוּ לְדָוִ֑ד וּמַדָּ֕יו וְעַד־חַרְבּ֥וֹ וְעַד־קַשְׁתּ֖וֹ וְעַד־חֲגֹרֽוֹ׃
<b style="color: gray;">מצודת ציון</b> ויתפשט . ענין הסרת המלבוש : המעיל . שם מלבוש חשוב : ומדיו . יתר המלבושים : ועד חרבו . ואפילו חרבו :
<b style="color: gray;">מלבי"ם פירוש המילות</b> ויתפשט וזה כמורה ומודה כי ישלוט בכל אשר לו :
<h3>{ה}</h3>
וַיֵּצֵ֨א דָוִ֜ד בְּכֹל֩ אֲשֶׁ֨ר יִשְׁלָחֶ֤נּוּ שָׁאוּל֙ יַשְׂכִּ֔יל וַיְשִׂמֵ֣הוּ שָׁא֔וּל עַ֖ל אַנְשֵׁ֣י הַמִּלְחָמָ֑ה וַיִּיטַב֙ בְּעֵינֵ֣י כָל־הָעָ֔ם וְגַ֕ם בְּעֵינֵ֖י עַבְדֵ֥י שָׁאֽוּל׃
<b style="color: gray;">מצודת דוד</b> ויצא דוד . מאז והלאה יצא במלחמה : על אנשי המלחמה . לראש ולשר על אנשי המלחמה : עבדי שאול . הם שרי המלחמה , ועם שהיה מאומנותם , לא נתקנאו בו :
<b style="color: gray;">מצודת ציון</b> ישכיל . יצליח , כי המצליח נראה הוא כעושה בהשכל :
<b style="color: gray;">מלבי"ם פירוש המילות</b> ויצא {{{ד}}} גם הוסיף להצליח במלחמתו נגד הפלשתים {{{ה}}} ולכן שמהו שאול לשר הצבא, {{{ו}}} וגם בזאת הצליח שמצא חן בעיני כל העם וגם בעיני עבדי שאול ולא קנאו בו על כי ישתרר עליהם, ואבן מאסו הבונים היתה לראש פנה :
<h3>{ו}</h3>
וַיְהִ֣י בְּבוֹאָ֗ם בְּשׁ֤וּב דָּוִד֙ מֵהַכּ֣וֹת אֶת־הַפְּלִשְׁתִּ֔י וַתֵּצֶ֨אנָה הַנָּשִׁ֜ים מִכָּל־עָרֵ֤י יִשְׂרָאֵל֙ (לשור) [לָשִׁ֣יר] וְהַמְּחֹל֔וֹת לִקְרַ֖את שָׁא֣וּל הַמֶּ֑לֶךְ בְּתֻפִּ֥ים בְּשִׂמְחָ֖ה וּבְשָׁלִשִֽׁים׃
<b style="color: gray;">רש"י</b> ובשלשים . תרגם יונתן : ובצלצלין . מין כלי זמר :
<b style="color: gray;">מצודת דוד</b> בבואם . כשבאו אנשי המלחמה אל ארצם : והמחולות . רצה לומר : והמחולות בידם : בתופים . כמו ובתופים :
<b style="color: gray;">מצודת ציון</b> לשיר . לשורר : והמחולות . שם כלי שיר , כמו ( שמות טו כ ) : בתופים ובמחולות : ובשלשים . כלי שיר בעלת שלשת יתרים :
<b style="color: gray;">רלב"ג</b> בשמחה ובשלשים . ענינו כענין הלא כתבתי לך שלישים והם דברים נפלאים ונכבדים ובזה יאמר שהן היו אומרות בשיריהן דברים נכבדים ומהמאמרים ההם היה אמרם הכה שאול באלפיו ודוד ברבבותיו כאילו התנבאו על מעלת דוד שיהיה למעלה ממעלת שאול :
<b style="color: gray;">מלבי"ם פירוש המילות</b> ויהי בבואם מעתה יספר, איך פתאום אור הצלחתו כסהו עננה, והתחיל להיות נשטם ונרדף כפעם בפעם משאול וזה היה סבה למלכותו, והנה מה שספר עד עתה היה בעוד ישב שאול בעמק האלה, שאחר נצחו את הפלשתים נשארו בעמק האלה במחנה, ומשם התגרו מלחמות בשכניהם מסביב, ויהי דוד משכיל, ויהי לראש. ואז שם שאול את פניו לשוב לביתו גבעת שאול, וזה שכתוב ויהי בבואם (רצה לומר לביתם) בשוב דוד כי אז הוביל עמו ראש הפלשתי להראותו בערי ישראל שעברו דרך שם (עד שהניחו בירושלים כנ''ל פרק הקודם פסוק נ''ד) ואז יצאו הנשים מכל ערי ישראל שעברו שם לשיר והמחולות על הנצוח. וספר הכתוב כי צאתם היה לקראת שאול המלך לא לקראת דוד כי ידעו זאת שאין חולקין כבוד לעבד בפני רבו, ולא עלה על לב אדם כלל לכבד את דוד אז, ואף כי להגדיל מעלתו על מעלת שאול שזה מרד במלכות. רק :
<h3>{ז}</h3>
וַֽתַּעֲנֶ֛ינָה הַנָּשִׁ֥ים הַֽמְשַׂחֲק֖וֹת וַתֹּאמַ֑רְןָ הִכָּ֤ה שָׁאוּל֙ (באלפו) [בַּאֲלָפָ֔יו] וְדָוִ֖ד בְּרִבְבֹתָֽיו׃
<b style="color: gray;">מצודת דוד</b> באלפיו . בהרבה אלפים של פלשתים :
<b style="color: gray;">מצודת ציון</b> ותענינה . ענין הרמת קול , כמו ( דברים כז יד ) : וענו הלוים וגו' קול רם : המשחקות . משמחות : ברבבותיו . רבבה הוא עשרת אלפים :
<b style="color: gray;">מלבי"ם פירוש המילות</b> השאלות: איך ענו המשחקות דברים כאלה אשר הם נגד כבוד המלך להגדיל את מעשה דוד על מעשהו בפניו? : ותענינה הנשים המשחקות, רצה לומר לא המשוררות שהן המדברות דברי שיר כפי עצמות הדבור רק המשחקות שהן הדוברות דברי שחוק, דבור בעל שתי פנים לעורר צחוק ושמחה, הן ענו זאת. ולא היתה כוונתן באמת להגדיל שדוד היו לו רבבות, כי נהפך הוא הנצחון במעט אנשים גדול יותר, רק אמרו שגודל הנצחון שנצח שאול ויונתן שהיה לו רק אלפים כנזכר למעלה, על נצחון דוד שהיו עמו רבבות ישראל, או כוונו במלת רבבות על האבנים שרבה (מענין, רובה קשת, ערכו על בבל רבים), אולם שאול לקח הדברים כפי פשטם כאילו כוונו, שישראל אשר עם דוד רבים מאשר עם שאול. וע''ז :
<h3>{ח}</h3>
וַיִּ֨חַר לְשָׁא֜וּל מְאֹ֗ד וַיֵּ֤רַע בְּעֵינָיו֙ הַדָּבָ֣ר הַזֶּ֔ה וַיֹּ֗אמֶר נָתְנ֤וּ לְדָוִד֙ רְבָב֔וֹת וְלִ֥י נָתְנ֖וּ הָאֲלָפִ֑ים וְע֥וֹד ל֖וֹ אַ֥ךְ הַמְּלוּכָֽה׃
<b style="color: gray;">רש"י</b> ועוד לו . ועוד לו מה הוא נחסר שצריך להוסיף לו : אך המלוכה . אינו צריך עוד אלא למלכות :
<b style="color: gray;">מצודת דוד</b> נתנו לדוד . רצה לומר : בהשיר אמרו על דוד שהכה רבבות וכו' , ועוד מה נשאר לתת לו , ואך המלוכה לבדה נשארה , כאומר הנה על פי הדברים האלה קרוב הוא למלוך :
<b style="color: gray;">מצודת ציון</b> נתנו . ענינו האמירה על הדבר , וכן ( לעיל א טז ) : אל תתן את אמתך :
<b style="color: gray;">מלבי"ם פירוש המילות</b> ויחר לשאול וכו' ועוד לו אך המלוכה, כי הלא בחיר העם הוא המולך ואם רוב העם אחריו המלוכה עמו בכח ועוד לא חסר לו רק המלוכה בפועל. ולכן, (ט) ויהי שאול עוין את דוד נתן עניניו בלבו, בחשבו כי הוא האיש, שאמר הנביא, ונתנה לרעך הטוב ממך, ולכן התחיל לחשוב עליו מחשבות להרגו, וזה יספר מפה והלאה :
<h3>{ט}</h3>
וַיְהִ֥י שָׁא֖וּל (עון) [עוֹיֵ֣ן] אֶת־דָּוִ֑ד מֵהַיּ֥וֹם הַה֖וּא וָהָֽלְאָה׃
<b style="color: gray;">רש"י</b> עוין . ( תרגום : ) עין רעה :
<b style="color: gray;">מצודת ציון</b> עוין . מלשון עין , ומלשון עיון , ורוצה לומר תמיד היה מעיין ומחשב בו בעין רעה :
<b style="color: gray;">רלב"ג</b> עוין את דוד . הרצון בו שהיה מביט אליו מבט השונא באופן שהיה כל מעייניו בו להשחיתו כפי היכלת אם בלקיחת תחבולות אם להרגו בידיו באופן שלא יהיה דוד נשמר מזה והנה היה מהתחבולות האלו כי כשבאה רוח אלהים רעה אל שאול והיה מדבר בתוך הבית דברים מבולבלים בסבת הרוח הרעה והיה מדרך דוד לנגן לפניו בידו להסיר הרוח הרעה ממנו והנה היה לתחבולות שאול שלקח אז החנית בידו וחשב להכות בו דוד בעת היותו מנגן לפניו באופן שיהרגנו כי אז לא יהיה דוד נשמר מזה :
<h3>{י}</h3>
וַיְהִ֣י מִֽמָּחֳרָ֗ת וַתִּצְלַ֣ח רוּחַ֩ אֱלֹהִ֨ים ׀ רָעָ֤ה ׀ אֶל־שָׁאוּל֙ וַיִּתְנַבֵּ֣א בְתוֹךְ־הַבַּ֔יִת וְדָוִ֛ד מְנַגֵּ֥ן בְּיָד֖וֹ כְּי֣וֹם ׀ בְּי֑וֹם וְהַחֲנִ֖ית בְּיַד־שָׁאֽוּל׃
<b style="color: gray;">רש"י</b> יתנבא . ואשתטי . נביא ושוטה מדברים דברי רמזים שאינם ניכרים :
<b style="color: gray;">מצודת דוד</b> כיום ביום . כמו שרגיל בכל יום ויום , כאשר באה עליו רוח רעה :
<b style="color: gray;">מצודת ציון</b> ותצלח . ועברה : ויתנבא . תרגם יונתן : ואשתטי , רוצה לומר היה מדבר דברי שטות , ואמר לשון נבואה , כי הנביא והשוטה מדברים דברי רמזים , זה לנבואתו וזה לשטותו :
<b style="color: gray;">מלבי"ם פירוש המילות</b> ויהי (הפעם הראשון שרצה להרגו) על ידי מחשבה זו נכנס : : בו רוח רעה, ויתנבא (דע כי כל מקום שכתוב פעל מתנבא בהתפעל מורה על נבואה בלתי גמורה כי זה מנהג ההתפעל להורות או מעשה מדומה כמו יש מתעשר מתרושש, ומזה המין אומר מתנבא אצל שאול, ודומהו משוגע ומתנבא (ירמיה כ''ט כ''ו) מתנבאים לפניהם (מ''א כ''ב) ויתנבאו עד לעלות המנחה (שם י''ח כ''ט) או מורה על ההרגל והתלמדות, את האלהים התהלך נח, ובא על בני הנביאים, ויהושע אמר אלדד ומידד מתנבאים רצה לומר מתלמדים לנבואה, מה שאין כן על הנבואה המוחלטת בא בבנין הכבד או בנפעל) רצה לומר בשגעונו היה כמגיד עתידות כי דוד יקח מלכותו :
<h3>{יא}</h3>
וַיָּ֤טֶל שָׁאוּל֙ אֶֽת־הַחֲנִ֔ית וַיֹּ֕אמֶר אַכֶּ֥ה בְדָוִ֖ד וּבַקִּ֑יר וַיִּסֹּ֥ב דָּוִ֛ד מִפָּנָ֖יו פַּעֲמָֽיִם׃
<b style="color: gray;">רש"י</b> אכה בדוד ובקיר . מכה אחת אכה , שיכנס החנית בדוד ובקיר :
<b style="color: gray;">מצודת דוד</b> אכה בדוד ובקיר . רצה לומר : הכאה חזקה , עד אשר תחלוף גוף דוד ותכנס עוד בהקיר : פעמים . שתי פעמים הטיל החנית , ונזדמן הדבר שהיה דוד מסבב ונוטה מפניו , ולא הכהו :
<b style="color: gray;">מצודת ציון</b> ויטל . השליך , כמו ( יונה א ה ) : ויטילו את הכלים : ובקיר . בכותל :
<b style="color: gray;">רלב"ג</b> והנה עזר הש''י את דוד ונשמר מזה כשנטה מפניו שני פעמים אז נתברר לשאול כי הש''י עם דוד ומעמו סר ויירא ממנו והסירהו מעמו ושמהו לו שר אלף ויצא ויבא לפני העם והנה היתה כונת שאול להפילו ביד פלשתים :
<b style="color: gray;">מלבי"ם פירוש המילות</b> השאלות: מה השינוי בין פעם זה ובין הפעם השני שרצה גם כן להכותו בחנית ובקיר ששם נפטר דוד מפניו ופה ירא שאול מפניו? : ויטל היה רוצה להכותו כבלתי מתכוין אל דוד רק אל הקיר, וכאילו הכהו בשגגה, ויסב דוד זה היה בהשגחת ה', כי דוד היו עיניו בכנור ולא ראה מה ששאול עושה רק ה' הזמין שסב מפניו בלא כוונה. ובזה ראה שאול בחוש, כי השגחה פרטית דבוקה עם דוד. ולכן, (יב) וירא שאול באשר ראה כי היה ה' עמו, ובהפך שסר מעם שאול :
<h3>{יב}</h3>
וַיִּרָ֥א שָׁא֖וּל מִלִּפְנֵ֣י דָוִ֑ד כִּֽי־הָיָ֤ה יְהוָה֙ עִמּ֔וֹ וּמֵעִ֥ם שָׁא֖וּל סָֽר׃
<b style="color: gray;">מצודת דוד</b> כי היה ה' עמו . שהסב מפניו פעמים מבלי כוונה :
<h3>{יג}</h3>
וַיְסִרֵ֤הוּ שָׁאוּל֙ מֵֽעִמּ֔וֹ וַיְשִׂמֵ֥הוּ ל֖וֹ שַׂר־אָ֑לֶף וַיֵּצֵ֥א וַיָּבֹ֖א לִפְנֵ֥י הָעָֽם׃
<b style="color: gray;">מצודת דוד</b> שר אלף . למען יתמיד במלחמה , ואולי יהרג : ויצא ויבא . רצה לומר : הוא היה מנהיגם :
<b style="color: gray;">מלבי"ם פירוש המילות</b> ויסירהו חשב להשפילו שלא יהיה עוד קרוב למלך ושר צבא רק שר אלף, וגם בזה לא הועיל, כי ויצא ויבא לפני העם שהעם מעצמם לא עשו דבר בלעדיו, והיה היוצא ובא לפניהם :
<h3>{יד}</h3>
וַיְהִ֥י דָוִ֛ד לְכָל־דָּרְכָ֖ו מַשְׂכִּ֑יל וַֽיהוָ֖ה עִמּֽוֹ׃
<b style="color: gray;">רש"י</b> משכיל . מצליח :
<b style="color: gray;">מצודת ציון</b> לכל דרכיו . בכל דרכיו , הלמ''ד במקום בי''ת , כמו ( ויקרא כו ז ) : לפניכם לחרב : משכיל . מצליח :
<b style="color: gray;">רלב"ג</b> והנה היה דוד מצליח מאד בכל דרכיו והיה הש''י עמו וזה הוסיף יראה לשאול מפני דוד , מצורף לזה שכבר היה זה סבה אל שכל ישראל ויהודה אוהבים את דוד כי היה יוצא ובא לפניהם , וכראות שאול זה התחכ' לתת לו בתו באופן שנדר בעת הלחמו עם גלית וחשב שיהיה זה כלי להפיל דוד ביד פלשתים כי התנה עמו שילחם מלחמות ה' בפלשתי' :
<b style="color: gray;">מלבי"ם פירוש המילות</b> (יד-טז) השאלות: מ''ש שדוד השכיל ויגר מפניו הלא כבר אמר זאת בפסוק ה'? : ויהי דוד תחת שעד עתה היה מצליח בדרכי שאול אשר שלחהו, עתה היה משכיל בדרכיו שהלך בעצמו לפני העם, והיה משכיל רצה לומר עושה הכל בהשכל ודעת, ועם עזר ההשגחה כי ה' עמו :
<h3>{טו}</h3>
וַיַּ֣רְא שָׁא֔וּל אֲשֶׁר־ה֖וּא מַשְׂכִּ֣יל מְאֹ֑ד וַיָּ֖גָר מִפָּנָֽיו׃
<b style="color: gray;">מצודת ציון</b> ויגר . פחד , כמו ( במדבר כב ג ) : ויגר מואב :
<b style="color: gray;">מלבי"ם פירוש המילות</b> וירא שאול בזה ראה שהוא משכיל מאד בהפלגה עד שלא יכול לעשות לו מאומה ויגר מפניו שזה יותר ממורא שנזכר בפסוק י''ב :
<h3>{טז}</h3>
וְכָל־יִשְׂרָאֵל֙ וִיהוּדָ֔ה אֹהֵ֖ב אֶת־דָּוִ֑ד כִּֽי־ה֛וּא יוֹצֵ֥א וָבָ֖א לִפְנֵיהֶֽם׃
<b style="color: gray;">מלבי"ם פירוש המילות</b> וכל ישראל, ובזה לא היה בכחו לעשות לו מאומה רע, וכן גדלה קנאתו ואיבתו :
<h3>{יז}</h3>
וַיֹּ֨אמֶר שָׁא֜וּל אֶל־דָּוִ֗ד הִנֵּה֩ בִתִּ֨י הַגְּדוֹלָ֤ה מֵרַב֙ אֹתָהּ֙ אֶתֶּן־לְךָ֣ לְאִשָּׁ֔ה אַ֚ךְ הֱיֵה־לִּ֣י לְבֶן־חַ֔יִל וְהִלָּחֵ֖ם מִלְחֲמ֣וֹת יְהוָ֑ה וְשָׁא֣וּל אָמַ֗ר אַל־תְּהִ֤י יָדִי֙ בּ֔וֹ וּתְהִי־ב֖וֹ יַד־פְּלִשְׁתִּֽים׃
<b style="color: gray;">רש"י</b> ושאול אמר . בלבו : אל תהי ידי בו . פן אענש : ותהי בו יד פלשתים . לכך אמר לו והלחם מלחמות ה' :
<b style="color: gray;">מצודת דוד</b> ושאול אמר וכו' . רצה לומר : לא לאהבתו אמר לתת לו בתו , רק חשב שעל ידי זה יפול ביד פלשתים , וידו אל תהי בו :
<b style="color: gray;">מלבי"ם פירוש המילות</b> ויאמר שאול, (הענין הב' שרצה להכין לו מוקש) הנה בתי הגדולה רצה לומר כי זה שיתן את בתו מחויב הוא מצד ההבטחה לנוצח הפלשתי, רק שיכול לתת לו את הצעירה ויצטרך להמתין עד תנשא הבכירה תחלה, והוא רוצה לתת לו את הבכירה, שבזה לא התחייב, ועל כן מתנה עמו תנאי אך היה לי לבן חיל וכו', וכוונת שאול היתה באמת שיפול במלחמה וזה שכתוב ושאול אמר וכו' :
<h3>{יח}</h3>
וַיֹּ֨אמֶר דָּוִ֜ד אֶל־שָׁא֗וּל מִ֤י אָֽנֹכִי֙ וּמִ֣י חַיַּ֔י מִשְׁפַּ֥חַת אָבִ֖י בְּיִשְׂרָאֵ֑ל כִּֽי־אֶהְיֶ֥ה חָתָ֖ן לַמֶּֽלֶךְ׃
<b style="color: gray;">מצודת דוד</b> מי אנכי . כאומר הלא אני שפל אנשים : ומי חיי . רצה לומר : מה חיי חשובים , כי הנכבד , חייו חשובים ויקרים , אבל הנבזה אין חייו חשובים כלום : משפחת . ו'מי' שאמר עומדת במקום שנים , וכאלו אמר : ומי משפחת אבי , הלא היא דלה וצעירה : כי אהיה . שאהיה ראוי והגון להיות חתן המלך , וכאומר הלא בודאי דבר גדול הוא אלי , וכל אשר תאמר אעשה בעבור זה :
<b style="color: gray;">רלב"ג</b> והנה הרחיק דוד מצד הענוה מהתחתן במלך ואמר מי אנכי שאהיה ראוי להתחתן במלך כאלו אמר הנני נבזה ושפל מאד . ומי חיי . ר''ל מה חיי חשובים שאהיה ראוי לזה הלא הייתי רועה צאן ואיך יתכן שאלקח מאחרי הצאן לקחת בת המלך : משפחת אבי בישראל . ידמה שהרצון בזה ומי משפחת אבי שבישראל והנה אמר זה מצד שהיה בא מרות המואביה וככה אמר שאול ומשפחתי הצעירה מכל משפחות שבטי בנימן להורות שאין ראוי למלוכה :
<b style="color: gray;">מלבי"ם פירוש המילות</b> השאלות: מדוע לא השיב ואנכי איש רש ונקלה כמ''ש אחרי זה? : ויאמר דוד לא אמר עתה כמ''ש (בפסוק כ''ג) ואנכי איש רש ונקלה, כי הובטח לו גם כן עושר גדול, וזה היה לו אצל שאול במלוה כמו שאמרו חכמינו זכרונם לברכה בסנהדרין פ''ב ויש לו מוהר ומתן רב, רק אמר דרך הכנעה מי אנכי, לא דרך סירוב, כמו שיתבאר :
<h3>{יט}</h3>
וַיְהִ֗י בְּעֵ֥ת תֵּ֛ת אֶת־מֵרַ֥ב בַּת־שָׁא֖וּל לְדָוִ֑ד וְהִ֧יא נִתְּנָ֛ה לְעַדְרִיאֵ֥ל הַמְּחֹלָתִ֖י לְאִשָּֽׁה׃
<b style="color: gray;">רש"י</b> בעת תת . כשהגיע זמן שקבעו לתתה לו , ובעוד שהיו מתעסקים לתתה לו , נתגלגל הדבר ונתנה לעדריאל :
<b style="color: gray;">מצודת דוד</b> ויהי בעת תת . כאשר הגיעה העת שקבע לתת את מרב לדוד , והיא נתנה על ידי עצמה לעדריאל , וקבלה ממנו קדושין בלא דעת אביה :
<b style="color: gray;">רלב"ג</b> ויהי בעת תת את מרב בת שאול אל דוד . ר''ל בעת ההיא נועד ביניהם שיתננה לדוד וידמה מזה המקום שלא קדשה דוד : בשתים תתחתן בי היום . ר''ל בשתי בנות שיש לי תתחתן בי היום כי אתן א' מהן והיא הפנויה כי הנשואה אי אפשר שאתן לך ואחשוב שאמר לו זה מפני שנדר לו שיתן לו בתו לאשה יתכן שיתן לו הגדולה כי היא הראויה יותר בזה כי לא יתכן לתת הצעירה לפני הבכירה ואולם עתה שנתנה הגדולה לעדריאל המחולתי נתברר שלא יהיה הרצון בזה אלא שיתן לו אחת מבנותיו וידמה שלא הסכים דוד בזה מצד הענוה כמו שקדם אלא שקצר הכתוב ושאול חשב שתהיה הסבה כשלא הסכים דוד בזה שיירא שיפול ביד פלשתים ולזה צוה לעבדיו שידברו אל דוד בסתר ויודיעו לו שהמלך חפץ בו וכל עבדיו אהבוהו כדי שיחשוב דוד שאין כונת שאול להפילו ביד פלשתי' :
<b style="color: gray;">מלבי"ם פירוש המילות</b> ויהי רק שבעת התעסקו לתת לו את מירב, קרה מקרה כי נתנה לעדריאל, שהתקדשה שלא מדעת אביה כי גדולה היתה, וחכמינו זכרונם לברכה פליגי אם קדושי דוד למירב היו קדושי טעות כי קדשה במלוה של העושר שהובטח מעם שאול ואינה מקודשת, ור''י סבר שהיו קדושין גמורים כי קדשה בהנאת מחילת מלוה ונתנה לעדריאל בעבירה ואת מיכל נשא אחר מיתת מירב, בין כך וכך מחל דוד לשאול את העושר שהובטח לו, ולא נתן לו את מירב, ועל זה אמר אחר זה ואנכי איש רש ונקלה, כי לא היה מגיע לו עוד דבר אצל שאול :
<h3>{כ}</h3>
וַתֶּאֱהַ֛ב מִיכַ֥ל בַּת־שָׁא֖וּל אֶת־דָּוִ֑ד וַיַּגִּ֣דוּ לְשָׁא֔וּל וַיִּשַׁ֥ר הַדָּבָ֖ר בְּעֵינָֽיו׃
<b style="color: gray;">מצודת דוד</b> וישר הדבר בעיניו . בחשבו שעל ידי זה תהי בו יד פלשתים :
<h3>{כא}</h3>
וַיֹּ֨אמֶר שָׁא֜וּל אֶתְּנֶ֤נָּה לּוֹ֙ וּתְהִי־ל֣וֹ לְמוֹקֵ֔שׁ וּתְהִי־ב֖וֹ יַד־פְּלִשְׁתִּ֑ים וַיֹּ֤אמֶר שָׁאוּל֙ אֶל־דָּוִ֔ד בִּשְׁתַּ֛יִם תִּתְחַתֵּ֥ן בִּ֖י הַיּֽוֹם׃
<b style="color: gray;">רש"י</b> בשתים תתחתן בי . שתי בנות יש לי , באחת מהן תתחתן בי . וכן תרגם יונתן : בחדא מתרין . כיוצא בו ( שמואל-ב כד יב ) : שלש אנכי נוטל עליך . אחת משלש , כמו שמפורש שם : בחר לך אחת מהם :
<b style="color: gray;">מצודת דוד</b> ויאמר שאול וכו' . כן אמר בלבו : ותהי לו למוקש . כי על ידי כן ילחם בפלשתים : בשתים תתחתן בי . רצה לומר : באחת משתי בנותי , או אתן לך את מרב בעל כרחה , או את מיכל ברצונה :
<b style="color: gray;">מלבי"ם פירוש המילות</b> ותהי לו למוקש שימסר נפשו לסכנה עבור אהבתו ולמאן דאמר שקדושי מירב היו קדושין גמורים חשב גם כן שישאנה בעבירה ויוקש בה : בשתים תתחתן בי בא להתנצל שמה שנתנה מירב לעדריאל לא היה בידיעתו, ואני עודני מסכים גם על נשואי מירב, עד שאני מחותן לך מצד שתיהם :
<h3>{כב}</h3>
וַיְצַ֨ו שָׁא֜וּל אֶת־עֲבָדָ֗ו דַּבְּר֨וּ אֶל־דָּוִ֤ד בַּלָּט֙ לֵאמֹ֔ר הִנֵּ֨ה חָפֵ֤ץ בְּךָ֙ הַמֶּ֔לֶךְ וְכָל־עֲבָדָ֖יו אֲהֵב֑וּךָ וְעַתָּ֖ה הִתְחַתֵּ֥ן בַּמֶּֽלֶךְ׃
<b style="color: gray;">מצודת דוד</b> דברו אל דוד . על כי דוד לא ענהו , בחשבו כי מהתל בו כאשר התל בו עם מרב , בחשבו שמדעת אביה קבלה קדושין מאחר , ולזה צוה שאול את עבדיו לדבר בו : הנה המלך חפץ בך . רצה לומר : במה שמרב נשאת לאחר , לא תחשוב שהיה מדעת המלך , לא כן הוא , כי הוא חפץ בך . אף לא תחשוב שעבדי המלך מתקנאים בך , והם אשר מאסו אותך בעיני מרב , ותחוש פן ימאסוך גם בעיני מיכל , גם זה לא הוא , כי כל עבדי המלך אהבוך , ומירב מאסה בך מעצמה , אבל הואיל ומיכל אוהבת אותך , התחתן במלך :
<b style="color: gray;">מצודת ציון</b> בלט . בחשאי , כמו ( שופטים ד כא ) : ותבוא אליו בלט :
<b style="color: gray;">מלבי"ם פירוש המילות</b> ויצו יען ראה שדוד פג לבו מהאמין, צוהו שעבדיו יחזקו ידיו בזה, יאמרו לו כי במעשה של מירב לא היה המניעה מן המלך כי חפץ בו ולא מן עבדיו שאוהבים אותו, רק מן מירב, ועתה שמיכל אוהבת אותך התחתן במלך :
<h3>{כג}</h3>
וַֽיְדַבְּר֞וּ עַבְדֵ֤י שָׁאוּל֙ בְּאָזְנֵ֣י דָוִ֔ד אֶת־הַדְּבָרִ֖ים הָאֵ֑לֶּה וַיֹּ֣אמֶר דָּוִ֗ד הַֽנְקַלָּ֤ה בְעֵֽינֵיכֶם֙ הִתְחַתֵּ֣ן בַּמֶּ֔לֶךְ וְאָנֹכִ֖י אִֽישׁ־רָ֥שׁ וְנִקְלֶֽה׃
<b style="color: gray;">מצודת דוד</b> הנקלה . דבר קל הוא בעיניכם להתחתן במלך , הלא אין להתחתן בו כי אם אחד מנכבדי העם , ובהרבות מוהר , אבל אנכי איש רש ואין כל , ואף נקלה ולא מכובד , ומדוע יחפוץ בי המלך , אין זאת :
<b style="color: gray;">מצודת ציון</b> הנקלה . מלשון קל : רש . עני : ונקלה . הוא הפך המכובד :
<b style="color: gray;">רלב"ג</b> אנכי איש רש ונקלה . ר''ל ולזה לא אוכל לתת מוהר ומתן כראוי לבת המלך :
<b style="color: gray;">מלבי"ם פירוש המילות</b> ויאמר דוד עתה טען שהוא איש רש כנ''ל (בפסוק י''ט) (כה) ושאול חשב להפיל את דוד רצה לומר כי אם לוחמים והורגים בדרך מלחמה אין בזה משטמה על השר הצבא, אבל אם יפול על אנשים היושבים לבטח, וכורת ערלותיהם דרך גנאי, זה אינו דרך מלחמה רק דרך צורר ומתנקם שבהכרח ישמרו הפלשתים עליו איבה גדולה ויתנכלו לנקום בו :
<h3>{כד}</h3>
וַיַּגִּ֜דוּ עַבְדֵ֥י שָׁא֛וּל ל֖וֹ לֵאמֹ֑ר כַּדְּבָרִ֥ים הָאֵ֖לֶּה דִּבֶּ֥ר דָּוִֽד׃
<h3>{כה}</h3>
וַיֹּ֨אמֶר שָׁא֜וּל כֹּֽה־תֹאמְר֣וּ לְדָוִ֗ד אֵֽין־חֵ֤פֶץ לַמֶּ֙לֶךְ֙ בְּמֹ֔הַר כִּ֗י בְּמֵאָה֙ עָרְל֣וֹת פְּלִשְׁתִּ֔ים לְהִנָּקֵ֖ם בְּאֹיְבֵ֣י הַמֶּ֑לֶךְ וְשָׁא֣וּל חָשַׁ֔ב לְהַפִּ֥יל אֶת־דָּוִ֖ד בְּיַד־פְּלִשְׁתִּֽים׃
<b style="color: gray;">מצודת דוד</b> במאה ערלות . חפצו במאה ערלות פלשתים , לבזותם להנקם מאויביו : ושאול חשב . רצה לומר : אבל האמת , לבבו לא כן יחשוב , כי אם חשב להפילו ביד פלשתים :
<b style="color: gray;">מצודת ציון</b> במוהר . מתן הבתולות נקרא מוהר , כמו ( שמות כב טז ) : כמוהר הבתולות :
<h3>{כו}</h3>
וַיַּגִּ֨דוּ עֲבָדָ֤יו לְדָוִד֙ אֶת־הַדְּבָרִ֣ים הָאֵ֔לֶּה וַיִּשַׁ֤ר הַדָּבָר֙ בְּעֵינֵ֣י דָוִ֔ד לְהִתְחַתֵּ֖ן בַּמֶּ֑לֶךְ וְלֹ֥א מָלְא֖וּ הַיָּמִֽים׃
<b style="color: gray;">רש"י</b> ולא מלאו הימים . לא המתין עד מלאת הימים שקבע לו להביא את מאה הערלות . ( כז ) ויקם דוד וילך הוא ואנשיו וגו' וימלאום . פרישנטי''ר בלע''ז :
<b style="color: gray;">מצודת דוד</b> וישר הדבר . להביא הערלות ולהתחתן במלך : ולא מלאו הימים . היות נתן לו זמן להביאם , ודוד מהר להביאם עד לא נשלם הימים :
<b style="color: gray;">מצודת ציון</b> מלאו . נשלמו :
<b style="color: gray;">רלב"ג</b> וישר הדבר בעיני דוד להתחתן במלך . ר''ל עם זה התנאי כי בטח בש''י שישיג זה ויתברר לשאול כי ה' עמו ותחת ערלות מאה פלשתים הביא לו מאתים להורות על טוב הצלחתו :
<b style="color: gray;">מלבי"ם פירוש המילות</b> וישר הדבר רצה לומר הגם שהדבר מצד עצמו לא ישר בעיניו כי אינו דרך מלחמה כנ''ל, ישר בעיניו מצד התכלית שישיג על ידו, וזה להתחתן במלך :
<h3>{כז}</h3>
וַיָּ֨קָם דָּוִ֜ד וַיֵּ֣לֶךְ ׀ ה֣וּא וַאֲנָשָׁ֗יו וַיַּ֣ךְ בַּפְּלִשְׁתִּים֮ מָאתַ֣יִם אִישׁ֒ וַיָּבֵ֤א דָוִד֙ אֶת־עָרְלֹ֣תֵיהֶ֔ם וַיְמַלְא֣וּם לַמֶּ֔לֶךְ לְהִתְחַתֵּ֖ן בַּמֶּ֑לֶךְ וַיִּתֶּן־ל֥וֹ שָׁא֛וּל אֶת־מִיכַ֥ל בִּתּ֖וֹ לְאִשָּֽׁה׃
<b style="color: gray;">מצודת דוד</b> וימלאום . השלים את כל המאתים , עם שלא אמר כי אם מאה :
<h3>{כח}</h3>
וַיַּ֤רְא שָׁאוּל֙ וַיֵּ֔דַע כִּ֥י יְהוָ֖ה עִם־דָּוִ֑ד וּמִיכַ֥ל בַּת־שָׁא֖וּל אֲהֵבַֽתְהוּ׃
<b style="color: gray;">מצודת דוד</b> וירא שאול . טוב הצלחתו : אהבתהו . ותגלה אליו משטמת אביה לו , ויהיה נשמר :
<b style="color: gray;">רלב"ג</b> ומיכל בת שאול אהבתהו . הנה זה גם כן היה מוסיף יראה לשאול כי זה מורה על טוב הצלחת דוד ועל כי המלוכה תהיה לו כי עם התברר לבת שאול ששונא אביה את דוד עם כל זה נקשרה אהבת' בו עם שזה גם כן יהיה סכה מה מונעת שאול מהריגת דוד כדי שלא יכאב לב בתו ועוד כי יתכן שהיא תגל' לדוד סודות אביה ויהיה מפני זה נשמר מהרעה אשר יחשב לעשו' לו :
<b style="color: gray;">מלבי"ם פירוש המילות</b> וירא במה שגם תחבולה זו לא הזיקה ידע ידיעה ברורה שה' אתו, וגם מיכל אהבתהו, וזה יחזיק בידו להגיע למלכות :
<h3>{כט}</h3>
וַיֹּ֣אסֶף שָׁא֗וּל לֵרֹ֛א מִפְּנֵ֥י דָוִ֖ד ע֑וֹד וַיְהִ֥י שָׁא֛וּל אֹיֵ֥ב אֶת־דָּוִ֖ד כָּל־הַיָּמִֽים׃
<b style="color: gray;">רש"י</b> לרא . ליראה :
<b style="color: gray;">מצודת דוד</b> ויאסף . ובעבור זה הוסיף לפחד מפני דוד :
<b style="color: gray;">מצודת ציון</b> ויאסף . כמו ויוסף בוי''ו : לרא . מלשון מורא ופחד :
<b style="color: gray;">מלבי"ם פירוש המילות</b> ויאסף על ידי כן גדלה היראה והאיבה של שאול, ולא לפרקים רק כל הימים :
<h3>{ל}</h3>
וַיֵּצְא֖וּ שָׂרֵ֣י פְלִשְׁתִּ֑ים וַיְהִ֣י ׀ מִדֵּ֣י צֵאתָ֗ם שָׂכַ֤ל דָּוִד֙ מִכֹּל֙ עַבְדֵ֣י שָׁא֔וּל וַיִּיקַ֥ר שְׁמ֖וֹ מְאֹֽד׃
<b style="color: gray;">רש"י</b> ויצאו שרי פלשתים . לבא בגדודים לשלול שלל בישראל :
<b style="color: gray;">מצודת דוד</b> ויצאו . לפשוט בארץ ישראל לשלול שלל , ובכל עת צאתם , הצליח דוד להכות בהם יותר מכל עבדי שאול , ונעשה בזה מכובד בעיני כל :
<b style="color: gray;">מצודת ציון</b> מדי . בכל זמן , וכן ( לעיל א ז ) : מדי עלותה : שכל . הצליח : וייקר . מלשון יקר ומכובד :
<b style="color: gray;">רלב"ג</b> שכל דוד מכל עבדי שאול . ר''ל שהצליח במלחמה יותר מכלם : וייקר שמו מאד . ר''ל שכל מי שהיה מזכיר שמו היה מזכירו ביקר ובכבוד רב :
<b style="color: gray;">מלבי"ם פירוש המילות</b> ויצאו, באמת כאשר חשב שאול שעל ידי שיכרות ערלות פלשתים יגורו אתו מלחמות עד מות בעד חרפתם כן היתה, כי יצאו שרי פלשתים לנקום מדוד, אבל דוד לא התחבא מפניהם, ונלחם והשכיל יותר מכל עבדי שאול ותחת שחשב שאול להפילו על ידי כן ביד פלשתים היה להפך כי וייקר שמו מאד :
<h2>שמואל א פרק-יט</h2>
<h3>{א}</h3>
וַיְדַבֵּ֣ר שָׁא֗וּל אֶל־יוֹנָתָ֤ן בְּנוֹ֙ וְאֶל־כָּל־עֲבָדָ֔יו לְהָמִ֖ית אֶת־דָּוִ֑ד וִיהֽוֹנָתָן֙ בֶּן־שָׁא֔וּל חָפֵ֥ץ בְּדָוִ֖ד מְאֹֽד׃
<b style="color: gray;">מצודת דוד</b> להמית את דוד . בערמה ובשגגה היוצאת מבלי דעת שבדבר המלך נעשה : חפץ בדוד . בהצלחתו ובטובתו :
<b style="color: gray;">מלבי"ם פירוש המילות</b> וידבר אחר שרצה להרגו בשוגג בחניתו, ועל ידי חרב פלשתים, ולא עלתה בידו, רצה להרגו בדעת על ידי שלוחיו, אבל יונתן חפץ בדוד וגלה הדבר לדוד :
<h3>{ב}</h3>
וַיַּגֵּ֤ד יְהוֹנָתָן֙ לְדָוִ֣ד לֵאמֹ֔ר מְבַקֵּ֛שׁ שָׁא֥וּל אָבִ֖י לַהֲמִיתֶ֑ךָ וְעַתָּה֙ הִשָּֽׁמֶר־נָ֣א בַבֹּ֔קֶר וְיָשַׁבְתָּ֥ בַסֵּ֖תֶר וְנַחְבֵּֽאתָ׃
<b style="color: gray;">מצודת דוד</b> השמר נא בבקר . רצה לומר : זכור אמרי למחר בבקר , ותשב בסתר ותחביא עצמך :
<b style="color: gray;">מצודת ציון</b> ונחבאת . תשב במחבואה :
<b style="color: gray;">מלבי"ם פירוש המילות</b> השאלות: למה ישמר בבקר דוקא? : מבקש תחבולות : השמר נא בבקר, כי רצה להרגו בעודו על מטתו ואין כלי זיינו בידו כמ''ש (בפסוק י''ב) : בסתר במקום סתר שלא יודע לאיש וגם במקום ההוא תחבא בפני העוברים :
<h3>{ג}</h3>
וַאֲנִ֨י אֵצֵ֜א וְעָמַדְתִּ֣י לְיַד־אָבִ֗י בַּשָּׂדֶה֙ אֲשֶׁ֣ר אַתָּ֣ה שָׁ֔ם וַאֲנִ֕י אֲדַבֵּ֥ר בְּךָ֖ אֶל־אָבִ֑י וְרָאִ֥יתִי מָ֖ה וְהִגַּ֥דְתִּי לָֽךְ׃
<b style="color: gray;">רש"י</b> ליד אבי . סמוך לאבי , איינשיי''ש בלע''ז :
<b style="color: gray;">מצודת דוד</b> ליד אבי . למקום אבי , בסמוך לו : בשדה וכו' . היות דרכו היה לטייל בבקר , בהשדה ההוא אשר צוה יונתן את דוד להחביא עצמו שם : בך . בעבורך : וראיתי מה . רצה לומר : מה ישיב לי , ואגיד לך מיד בהיותך קרוב אלי נחבא בהשדה ההוא :
<b style="color: gray;">מלבי"ם פירוש המילות</b> השאלות: מ''ש אדבר בך סותר אל הכלל אשר בידינו שכל דבור שאחריו ב' הוא לרעה? : ואני אצא וכו' בשדה כדי שאם תצטרך לברוח תברח תיכף, ואני אדבר בך (דע שכל דבור שבא אחריו קישור הב' מורה על שמדבר רע על חברו, כמו ותדבר מרים במשה, כי דברנו בה' ובך. ובארנו זה היטב במק''א) רצה לומר אני אדבר עליך רע ואראה אם יסכים אבי ועל ידי זה יודע לי האמת אשר בלבבו כמו שיתבאר :
<h3>{ד}</h3>
וַיְדַבֵּ֨ר יְהוֹנָתָ֤ן בְּדָוִד֙ ט֔וֹב אֶל־שָׁא֖וּל אָבִ֑יו וַיֹּ֣אמֶר אֵ֠לָיו אַל־יֶחֱטָ֨א הַמֶּ֜לֶךְ בְּעַבְדּ֣וֹ בְדָוִ֗ד כִּ֣י ל֤וֹא חָטָא֙ לָ֔ךְ וְכִ֥י מַעֲשָׂ֖יו טוֹב־לְךָ֥ מְאֹֽד׃
<b style="color: gray;">מצודת דוד</b> בדוד טוב . בעבור דוד דבר טוב , ללמד עליו זכות : אל יחטא . במיתת דוד : וכי מעשיו . לא די שלא חטא לך , כי אפילו מעשיו טוב לך :
<b style="color: gray;">מלבי"ם פירוש המילות</b> וידבר יהונתן בדוד, רצה לומר שהתחיל הדבור בגנאי, למשל התחיל לאמר, כי דוד הוא איש מפקיר את חייו ומחרף נפשו למות בחנם שזה אין ראוי לאיש ישר, ודבר זה היה טוב אל שאול אביו רצה לומר שהוטב בעיניו, ואחר שפתח בגנות סבב הדבר ויאמר אליו אם כן אל יחטא המלך בעבדו בדוד, אחר שהוא איש מסכן נפשו בעבורך תמיד, הגם שזה דבר רע מצד עצמו למסור את עצמו לסכנות והוא חטא נגד עצמו על כל פנים לא חטא לך ובהפך מעשיו טוב לך מאד, כזאת וכזאת יעשה למסור נפשו כאחד המופקרים וזה טוב לך ולא יגיע לך מזה נזק אך תועלת :
<h3>{ה}</h3>
וַיָּשֶׂם֩ אֶת־נַפְשׁ֨וֹ בְכַפּ֜וֹ וַיַּ֣ךְ אֶת־הַפְּלִשְׁתִּ֗י וַיַּ֨עַשׂ יְהוָ֜ה תְּשׁוּעָ֤ה גְדוֹלָה֙ לְכָל־יִשְׂרָאֵ֔ל רָאִ֖יתָ וַתִּשְׂמָ֑ח וְלָ֤מָּה תֶֽחֱטָא֙ בְּדָ֣ם נָקִ֔י לְהָמִ֥ית אֶת־דָּוִ֖ד חִנָּֽם׃
<b style="color: gray;">מצודת דוד</b> בכפו . הוא ענין משל , ורצה לומר : כמו המשים דבר מה בכפו , קרוב לאבדו מיד בפתוח הכף , כן הוא סכן נפשו להיות קרוב להאבד , ועל ידו עשה ה' תשועה לישראל :
<b style="color: gray;">מלבי"ם פירוש המילות</b> וישם הוסיף לאמר, גם במה ששם נפשו בכפו ויך את הפלשתי, שזה צמח גם כן ממה שהוא בלתי חש על חייו, ונמהר ללכת למקום סכנה, על כל פנים נצמח מזה תכלית טוב, {{{א}}} לכלל ישראל וזה שכתוב ויעש ה' וכו' לכל ישראל, {{{ב}}} לך, ראית ותשמח, הוסיף לאמר, וגם אם הוא בלתי נכון לפניך בכ''ז למה תחטא בדם נקי להמית וכו' חנם אחר שאין לו משפט מות, לפי זה מתוך גנותו בא ללמוד עליו זכות ולהסיר משטמה :
<h3>{ו}</h3>
וַיִּשְׁמַ֥ע שָׁא֖וּל בְּק֣וֹל יְהוֹנָתָ֑ן וַיִּשָּׁבַ֣ע שָׁא֔וּל חַי־יְהוָ֖ה אִם־יוּמָֽת׃
<b style="color: gray;">מלבי"ם פירוש המילות</b> (ו-ז) וישמע וכו' ויהי לפניו כאתמול שלשום ולא היה במחשבתו להמיתו :
<h3>{ז}</h3>
וַיִּקְרָ֤א יְהוֹנָתָן֙ לְדָוִ֔ד וַיַּגֶּד־לוֹ֙ יְה֣וֹנָתָ֔ן אֵ֥ת כָּל־הַדְּבָרִ֖ים הָאֵ֑לֶּה וַיָּבֵ֨א יְהוֹנָתָ֤ן אֶת־דָּוִד֙ אֶל־שָׁא֔וּל וַיְהִ֥י לְפָנָ֖יו כְּאֶתְמ֥וֹל שִׁלְשֽׁוֹם׃
<h3>{ח}</h3>
וַתּ֥וֹסֶף הַמִּלְחָמָ֖ה לִֽהְי֑וֹת וַיֵּצֵ֨א דָוִ֜ד וַיִּלָּ֣חֶם בַּפְּלִשְׁתִּ֗ים וַיַּ֤ךְ בָּהֶם֙ מַכָּ֣ה גְדוֹלָ֔ה וַיָּנֻ֖סוּ מִפָּנָֽיו׃
<b style="color: gray;">מלבי"ם פירוש המילות</b> ותוסף המלחמה הנ''ל שנסבבה על ידי שכרת מאה ערלות פלשתים :
<h3>{ט}</h3>
וַתְּהִי֩ ר֨וּחַ יְהוָ֤ה ׀ רָעָה֙ אֶל־שָׁא֔וּל וְהוּא֙ בְּבֵית֣וֹ יוֹשֵׁ֔ב וַחֲנִית֖וֹ בְּיָד֑וֹ וְדָוִ֖ד מְנַגֵּ֥ן בְּיָֽד׃
<b style="color: gray;">מלבי"ם פירוש המילות</b> ותהי וכו'. ועל ידי כן התחדשה אצלו היראה שנית הגם שנשבע בל ימיתהו. והוא בביתו יושב, רצה לומר שהיה עתה ב' הבדלים מן הפעם הראשון שרצה להכותו בחניתו (כנ''ל י''ח י'), {{{א}}} ששם בא החנית לידו בעת שהיה דוד מנגן מכבר, כמ''ש שם ודוד מנגן כו' והחנית ביד שאול, ודוד לא הרגיש בו, אבל עתה היה החנית תחלה בידו ואחר כך ודוד מנגן, והרגיש דוד להשמר מפניו {{{ב}}} ששם כתיב ויטל שאול את החנית ויאמר אכה בדוד ובקיר שרצה להכותו בערמה על ידי שהטיל החנית הנה והנה שיראה כשוגג, אבל עתה :
<h3>{י}</h3>
וַיְבַקֵּ֨שׁ שָׁא֜וּל לְהַכּ֤וֹת בַּֽחֲנִית֙ בְּדָוִ֣ד וּבַקִּ֔יר וַיִּפְטַר֙ מִפְּנֵ֣י שָׁא֔וּל וַיַּ֥ךְ אֶֽת־הַחֲנִ֖ית בַּקִּ֑יר וְדָוִ֛ד נָ֥ס וַיִּמָּלֵ֖ט בַּלַּ֥יְלָה הֽוּא׃
<b style="color: gray;">מצודת דוד</b> בדוד ובקיר . זרק החנית בכח , עד אשר תחלוף גוף דוד ותנעץ עוד בקיר , וכשנפטר מפניו , נעצה החנית בהקיר , כי נפטר מפניו אחר שיצאה החנית מתחת יד שאול : בלילה הוא . לא נס מיד מבית המלך , רק חזר לביתו , ונס משם בלילה קודם הבקר :
<b style="color: gray;">מצודת ציון</b> ויפטר . ענין השלוח ממקומו , וכן ( דברי הימים ב כג ח ) : כי לא פטר יהוידע :
<b style="color: gray;">רלב"ג</b> ויפטר מפני שאול ויך את החנית בקיר . ר''ל שנסתלק מלפניו בעת זרקו החנית להכות דוד והכה החנית בקיר ולא נגע בדוד והנה היה זה נס עצום כי עם היותו מנגן והיה משתדל שיהיה שירו משוער כראוי נסתלק מפניו אחר זריקתו החנית אליו , ולפי שנתברר לדוד כי כלתה הרעה מאת שאול להמיתו נס לביתו :
<b style="color: gray;">מלבי"ם פירוש המילות</b> ויבקש שאול להכות בחנית במתכוין בדוד ובקיר ודוד ראה ויפטר מפניו רצה לומר שהלך לביתו ויך את החנית בקיר תחת דוד (מה שאין כן בפעם הא' שנסב מפניו טרם הכה) :
<h3>{יא}</h3>
וַיִּשְׁלַח֩ שָׁא֨וּל מַלְאָכִ֜ים אֶל־בֵּ֤ית דָּוִד֙ לְשָׁמְר֔וֹ וְלַהֲמִית֖וֹ בַּבֹּ֑קֶר וַתַּגֵּ֣ד לְדָוִ֗ד מִיכַ֤ל אִשְׁתּוֹ֙ לֵאמֹ֔ר אִם־אֵ֨ינְךָ֜ מְמַלֵּ֤ט אֶֽת־נַפְשְׁךָ֙ הַלַּ֔יְלָה מָחָ֖ר אַתָּ֥ה מוּמָֽת׃
<b style="color: gray;">מצודת דוד</b> לשמרו . לבל יברח בלילה , ולהביאו אליו בבוקר לעמוד לפניו כמאז , בכדי להמיתו בתחבולה בהטלת חנית וכדומה , כי היה בוש בדבר להמיתו לעיני העם על לא חמס בכפו , ולזה ערום יערים כאלו עושה שלא מדעת :
<b style="color: gray;">רלב"ג</b> לשמרו ולהמיתו בבקר . ר''ל לשמרו שלא יצא משם כדי שיוכלו להביא אותו אליו בבקר להמיתו על ידי אחד מעבדיו באופן שיתאמת שאול שכבר מת דוד ולזה לא צוה למלאכים ששלח אל בית דוד שימיתוהו כי ירא פן יעשה דוד עמהם בתחבולות למלט את נפשו בצד מה מן הצדדים עם שכבר רצה שאול לעשות זה בסתר כי חמס היה עושה להרוג את דוד על לא חמס בכפיו ולזה השתדל בתחלה להכותו בחנית בהיותו מנגן בידו לפניו שלא יתפרסם זה לזולתו וזה גם כן בעת היות רוח אלהים רע' מבעתו שאם יודע הדבר יהיה לשאול התנצלות מצד חליו או שיפילנו ביד פלשתים כי בזה לא יאשימנו אחד מן האנשים :
<b style="color: gray;">מלבי"ם פירוש המילות</b> השאלות: למה לא שלח להרגו תיכף, ולמה שלח אחר כך מלאכים לקחת את דוד ולא שהראשונים ימיתוהו בעצמם? : וישלח שאול מלאכים על ידי כן מצא עליו עלילה לדונו כדין מורד במלכות על שנפטר ממנו בלא רשותו, ולמען יהיה לו כסות עינים שהרג בדין שלח תחלה מלאכים לשמרו, והיה בזה תחבולה גדולה, שאם ימיתהו תיכף על ידי המלאכים יאמרו כי הרגו בלא דין ומשפט, ואם לא היה שולח לשמרו, רק היה שולח להביאו בבקר, היו אומרים הלא לא ברח מפני המלך כי הלא ישב בביתו ולא נס בלילה, ולכן שלח לשמרו כל הלילה למען יאמר כי לכן לא ברח מביתו כי עכבוהו השומרים, וגם חשב אולי יעמוד נגד השומרים ויהי' דמו בראשו :
<h3>{יב}</h3>
וַתֹּ֧רֶד מִיכַ֛ל אֶת־דָּוִ֖ד בְּעַ֣ד הַחַלּ֑וֹן וַיֵּ֥לֶךְ וַיִּבְרַ֖ח וַיִּמָּלֵֽט׃
<b style="color: gray;">מצודת דוד</b> בעד החלון . והשומרים שמרו בהפתח שמצד האחר :
<b style="color: gray;">מצודת ציון</b> בעד החלון . דרך החלון :
<b style="color: gray;">רלב"ג</b> בעד החלון . הנה השומרי' היו אצל הפתח שיכנסו בו לבית דוד והחלון היה בכותל אחר מהבית ומשם הורידה אותו מיכל כדי שימלט ולקחה התרפים ושמה אותם על המטה שידמה שיהיה שוכב במטה דוד , ונוד עשוי מעור עזים והיו בה שערות שמה מראשותיו להטעות הבאים שם וימששו המקום ההוא וידומה להם מפני השערות שיהיה שם דוד :
<h3>{יג}</h3>
וַתִּקַּ֨ח מִיכַ֜ל אֶת־הַתְּרָפִ֗ים וַתָּ֙שֶׂם֙ אֶל־הַמִּטָּ֔ה וְאֵת֙ כְּבִ֣יר הָֽעִזִּ֔ים שָׂ֖מָה מְרַֽאֲשֹׁתָ֑יו וַתְּכַ֖ס בַּבָּֽגֶד׃
<b style="color: gray;">רש"י</b> ותקח מיכל . כדי שלא יבינו שברח וירדפו אחריו : את התרפים . עשויים בדמות גוף אדם : כביר העזים . עור מופשט שלם כחמת , פלוצי''ל בלע''ז : שמה מראשותיו . לפי שאין לתרפים שיער , וזה דומה לשיער אדם :
<b style="color: gray;">מצודת דוד</b> שמה מראשותיו . עם כי כסתה הראש , חששה פן ימששו ממעל וידעו כי תרפים הם כי אין בהם שער , ולזה שמה מראשותיו נאד מעור העזים והשער ממעל , להטעות את הבאים למשש , ועשתה עוד התחבולות ההם , למען לא ירדפו אחריו , ובהתמהמהם יתרחק למלט נפשו : ותכס . כסתה את הראש ממעל , כאלו עשתה לשמרו מן הצנה וכדומה , ולמען לא יראו שתרפים הוא :
<b style="color: gray;">מצודת ציון</b> התרפים . הם העשויים בצורת אדם , מהם לעבודה זרה , ומהם לצורת אדם ידוע , והנשים היו עושות על צורת בעליהן , להסתכל בתארו מרוב האהבה : כביר העזים . תרגם יונתן : נודא דעיזא : מראשותיו . מלשון ראש :
<b style="color: gray;">רלב"ג</b> ואחר זה כסתה בבגד כביר העזים להורות כי כסה דוד ראשו לשמרו מהקרירו' בעת השינה עם שזה יהיה סבה שלא יתרא' להם שלא יהיה אחר במטה דוד אם לא אחר שיגלו זה ובין כך ובין כך יתכן שימלט דוד ויתרחק ואחשב שעשתה זה מיכל שאם ישכימו בבקר לקרא לה שתפתח להם תוכל לדחותם בשתראה להם שהוא במטה ותאמר להם שהוא חולה כדי שיהיה לדוד מהפנאי יותר להתרחק , והנה עם כל זה צוה שאול שיעלוהו אליו במטה אשר הוא בה לחשקו בהריגתו והביאו המלאכים את המטה אשר היה בה דוד לפי מחשבתם וכאשר היתה המטה אצל שאול נתברר לו כי לא היה שם דוד אך היו התרפים אל המטה והיה כביר העזים למראשות התרפים : והנה התרפים היו על צורת בן אדם נעשית בשעות ידועות אצלם והיו חושבים שהצורה ההיא תעורר הכח הדמיוני בדרך שיהיה מתבודד מבין כחות שאר הנפש בדרך שיקבל כח עליון כמנהגו והיה שומע הדמיון קול נמוך מגיד העתידות לפי מחשבתם וכבר נכנס בהודעה הזאת מהחסרון מה שכבר העירונו עליו בפי' אמרו ואון ותרפים הפצר :
<b style="color: gray;">מלבי"ם פירוש המילות</b> ותקח מיכל כדי שתאמר להמלאכים כי חולה הוא ויתעכב הדבר וימצא עת להתרחק :
<h3>{יד}</h3>
וַיִּשְׁלַ֥ח שָׁא֛וּל מַלְאָכִ֖ים לָקַ֣חַת אֶת־דָּוִ֑ד וַתֹּ֖אמֶר חֹלֶ֥ה הֽוּא׃
<b style="color: gray;">מצודת דוד</b> וישלח . בבקר שלח אחריו לעמוד לפניו כמאז :
<b style="color: gray;">מלבי"ם פירוש המילות</b> וישלח כי פקודת הראשונים לא היתה רק לשמרו, וגם חשב אם ירצו לקחתו יעמוד נגדם ומצד זה יתחייב מיתה בדין :
<h3>{טו}</h3>
וַיִּשְׁלַ֤ח שָׁאוּל֙ אֶת־הַמַּלְאָכִ֔ים לִרְא֥וֹת אֶת־דָּוִ֖ד לֵאמֹ֑ר הַעֲל֨וּ אֹת֧וֹ בַמִּטָּ֛ה אֵלַ֖י לַהֲמִתֽוֹ׃
<b style="color: gray;">מצודת דוד</b> לראות את דוד לאמר . רצה לומר : שיאמרו שהולכים לבקרו ולראותו , כי שאול חשב שעושה עצמו כחולה לבל יבוא אליו , ולזה אמר העלו וכו' , כאומר הלא תראו שאיננו חולה , ולזה העלו אותו להמיתו לעיני העם , כי מעתה הוא חייב מיתה על שהתל בי :
<b style="color: gray;">מצודת ציון</b> לראות . רוצה לומר לבקרו , וכן תרגומו : למסעד , וכמו כן תרגם על ( מלכים ב ח כט ) : 'לראות את יורם וגו' כי חולה הוא' , אבל בכל מקום מתרגם 'למחזי' :
<b style="color: gray;">מלבי"ם פירוש המילות</b> לראות את דוד שאם אינו חולה הוא מורד במה שעשה עצמו חולה, ואם חולה הוא באמת יעליל עליו כי לכן לא ברח כי חליו עכבו ובין כך וכך אמר העלו אותו במטה אלי להמיתו :
<h3>{טז}</h3>
וַיָּבֹ֙אוּ֙ הַמַּלְאָכִ֔ים וְהִנֵּ֥ה הַתְּרָפִ֖ים אֶל־הַמִּטָּ֑ה וּכְבִ֥יר הָעִזִּ֖ים מְרַאֲשֹׁתָֽיו׃
<b style="color: gray;">מצודת ציון</b> אל המטה . כמו על המטה , וכן ( יחזקאל יח ו ) : אל ההרים לא אכל :
<h3>{יז}</h3>
וַיֹּ֨אמֶר שָׁא֜וּל אֶל־מִיכַ֗ל לָ֤מָּה כָּ֙כָה֙ רִמִּיתִ֔נִי וַתְּשַׁלְּחִ֥י אֶת־אֹיְבִ֖י וַיִּמָּלֵ֑ט וַתֹּ֤אמֶר מִיכַל֙ אֶל־שָׁא֔וּל הוּא־אָמַ֥ר אֵלַ֛י שַׁלְּחִ֖נִי לָמָ֥ה אֲמִיתֵֽךְ׃
<b style="color: gray;">רש"י</b> הוא אמר אלי וגו' . אתה מסרתני ביד לסטים אחד , שלף חרבו עלי עד ששלחתיו :
<b style="color: gray;">מצודת דוד</b> למה ככה רמיתני . וחוזר ומפרש כי שלחת את אויבי , ואמרת חולה הוא , למען ימלט בעוד התמהמהנו , ולמה הרבית לרמות אותי כל כך : הוא אמר אלי . ולא מעצמי שלחתיו , כי הוא אמר אלי שלחני למה אמיתך בעבור זה , והייתי אם כן אנוסה בדבר , וכדי שלא יחרה לך אמרתי חולה הוא , להסתיר הדבר ובהאריך הזמן תנוח החמה :
<b style="color: gray;">מלבי"ם פירוש המילות</b> למה ככה. שאל אותה שתי שאלות, {{{א}}} על ששלחה אותו בעד החלון ועל זה תוכל להתנצל שברח מעצמו, {{{ב}}} שאל למה ככה רמיתני בהתרפים שעל ידי כן היה לו עת להתרחק ומזה נודע כי ותשלחי את איבי, בעד החלון ועל ידי שרמתיני בהתרפים וימלט, ותאמר וכו' הוא אמר אלי רצה לומר אמרה, שברח מעצמו, והוא צוה לה שלחני למה אמיתך, רצה לומר שתעשה התחבולה מהרמיה עם התרפים שעל ידי כן תשלחני בל ירדפו אחרי, ואם לא תעשה זאת אמיתך לעת מצוא, ויראתי מלשנות פקודתו :
<h3>{יח}</h3>
וְדָוִ֨ד בָּרַ֜ח וַיִּמָּלֵ֗ט וַיָּבֹ֤א אֶל־שְׁמוּאֵל֙ הָרָמָ֔תָה וַיַּ֨גֶּד־ל֔וֹ אֵ֛ת כָּל־אֲשֶׁ֥ר עָֽשָׂה־ל֖וֹ שָׁא֑וּל וַיֵּ֤לֶךְ הוּא֙ וּשְׁמוּאֵ֔ל וַיֵּשְׁב֖וּ (בנוית) [בְּנָֽיוֹת]:
<b style="color: gray;">מצודת דוד</b> בניות. שם מקום ברמה , הוכן למושב בני הנביאים :
<b style="color: gray;">רלב"ג</b> וישבו בניות . אמרו שהיה בית מדרש לנביאים אצל עיר הדמה שהיה יושב בה שמואל :
<b style="color: gray;">מלבי"ם פירוש המילות</b> השאלות: למה אמר ג' פעמים שדוד נס וברח פסוק י' וי''ב וי''ח? : ודוד ברח וימלט. רצה לומר על ידי העכובים האלה נמלט לגמרי (בפ' י' אמר ודוד נס וימלט, רצה לומר מבית שאול, ובפי''ב וילך ויברח וימלט, רצה לומר מיד השומרים, ופה אמר שנמלט לגמרי, ויש הבדל בין ניסה ובריחה, שהנס הוא אם רודפים אחריו, או שהסכנה קרובה וזה היה בהיותו אצל שאול, ואחר כך לא היה הסכנה הגדולה כל כך כתב ויברח) :
<h3>{יט}</h3>
וַיֻּגַּ֥ד לְשָׁא֖וּל לֵאמֹ֑ר הִנֵּ֣ה דָוִ֔ד (בנוית) [בְּנָי֖וֹת] בָּרָמָֽה׃
<b style="color: gray;">רש"י</b> בניות . ( תרגום : ) בבית אולפנא :
<h3>{כ}</h3>
וַיִּשְׁלַ֨ח שָׁא֣וּל מַלְאָכִים֮ לָקַ֣חַת אֶת־דָּוִד֒ וַיַּ֗רְא אֶֽת־לַהֲקַ֤ת הַנְּבִיאִים֙ נִבְּאִ֔ים וּשְׁמוּאֵ֕ל עֹמֵ֥ד נִצָּ֖ב עֲלֵיהֶ֑ם וַתְּהִ֞י עַֽל־מַלְאֲכֵ֤י שָׁאוּל֙ ר֣וּחַ אֱלֹהִ֔ים וַיִּֽתְנַבְּא֖וּ גַּם־הֵֽמָּה׃
<b style="color: gray;">רש"י</b> להקת . ( תרגום : ) סיעת :
<b style="color: gray;">מצודת דוד</b> וירא . כל אחד מן המלאכים : ושמואל עומד . ובאה עליהם שפע הנבואה באמצעות שמואל : ותהי . באמצעות הנביאים כלם , באה שפע הנבואה גם על המלאכים , ולא חששו מעתה לדברי שאול :
<b style="color: gray;">מצודת ציון</b> להקת . קבוצת , והוא הפוך ממלת קהלת , וכמו כבש כשב : נצב עליהם . רוצה לומר ממונה עליהם להורותם דרכי הנבואה , כמו ( רות ב ה ) : הנצב על הקוצרים :
<b style="color: gray;">רלב"ג</b> להקת הנביאים נבאי' . ר''ל קהלת הנביאים מתנבאים דברים עתידים : נצב עליהם . ר''ל אצלם והנה זאת הנבואה היתה ממין רוח הקדש בהשתמש החושים על מנהגיהם וכאילו השפיע שמואל מן הרוח אשר עליו עליהם ונתנבאו מלאכי שאול הראשוני' והשניים והשלישים , וגם שאול נתנבא בבואו שם ופשיטות הבגדים ונפלו ערום היה מחוזק הדבקו' במושכלות עם שלא היו מרגישים בענינים הגופיים והתמיד זה לשאול כל היום ההוא וכל הלילה כדי שיוכל דוד להמלט אז מיד שאול :
<b style="color: gray;">מלבי"ם פירוש המילות</b> השאלות: מדוע אמר עומד נצב כפל? : וירא את להקת הנביאים, פי' קהלת הנביאים כולם, (והם מן השרשים המתהפכים כמו כבש כשב שמלה שלמה, ויש הבדל בין להקת נביאים ובין חבל נביאים (למעלה י') שחבל הוא קצת מן הקהלה וחלק מהם), ושמואל עומד נצב עליהם מבואר אצלי שיש הבדל בלשון בין עמידה ובין התיצבות, שעמידה הוא רק הפך הישיבה או השכיבה וההליכה, אבל ההתיצבות הוא העמידה שצריכה כח וחיזוק להיות נשאר על עמדו, כמו לפני גדול, לפני בעל ריבו, ובא גם כן על הממונה ומשגיח על דבר, כמו לנערו הנצב על הקוצרים (רות ב' ה') והנה כל הנביאים בעת חול עליהם הנבואה נפלו על פניהם ואיבריהם מתמוטטים מרוב החרדה, לבד שמואל היה גדול במעלתו בשני ענינים. {{{א}}} עומד על עמדו לא נופל על פניו, {{{ב}}} נצב עליהם ומשפיע עליהם שפע הנבואה הוא היה המקור שממנו שאבו, הוא היה הנר שממנו הודלקו נפשותיהם באור האלהי הגדול, והשפע הגדולה הזאת שהיתה שלימה בין מצד המשפיע שהיה עומד כנ''ל. בין מצד המקבלים שהיה להקת הנביאים כולמו שלפי רוב הקהל האלהיים התרבה הקדושה וההארה, בין מצד הקשר שבין המשפיע והמקבלים שהיה נצב עליהם וממשיך מן המקור אל פלגיו, על ידי כן הודלקו גם הניצוצות הטמונות בנפשות מלאכי שאול ויתנבאו גם המה (במדרגה קטנה שזה גדר מתנבא בהתפעל כנ''ל סי' י''ח) ועל ידי כן לא פנו עוד אל אזהרת שאול לקחת את דוד :
<h3>{כא}</h3>
וַיַּגִּ֣דוּ לְשָׁא֗וּל וַיִּשְׁלַח֙ מַלְאָכִ֣ים אֲחֵרִ֔ים וַיִּֽתְנַבְּא֖וּ גַּם־הֵ֑מָּה וַיֹּ֣סֶף שָׁא֗וּל וַיִּשְׁלַח֙ מַלְאָכִ֣ים שְׁלִשִׁ֔ים וַיִּֽתְנַבְּא֖וּ גַּם־הֵֽמָּה׃
<h3>{כב}</h3>
וַיֵּ֨לֶךְ גַּם־ה֜וּא הָרָמָ֗תָה וַיָּבֹא֙ עַד־בּ֤וֹר הַגָּדוֹל֙ אֲשֶׁ֣ר בַּשֶּׂ֔כוּ וַיִּשְׁאַ֣ל וַיֹּ֔אמֶר אֵיפֹ֥ה שְׁמוּאֵ֖ל וְדָוִ֑ד וַיֹּ֕אמֶר הִנֵּ֖ה (בנוית) [בְּנָי֥וֹת] בָּרָמָֽה׃
<b style="color: gray;">מצודת ציון</b> איפה . כמו איה פה :
<b style="color: gray;">מלבי"ם פירוש המילות</b> השאלות: למה הלך הרמתה וכבר ידע שהוא בניות, וכן מדוע שאל בבור הגדול, ולמה אמר על כן יאמרו הגם שאול בנביאים, ולמעלה (סי' י') אמר שאמרו זה מפני נבואתו הראשונה, ועוד הגם הלא מלאכי שאול נבאו עתה ומדוע לא התפלאו עליהם? : וילך גם הוא הרמתה תחלה לא היה בדעתו ללכת לניות, כי חשב ששמואל ישוב בתוך כך הרמתה אל ביתו, וגם אין כבוד לפניו לבקש את דוד במקום הרואה, ורצה ללכת לרמה בחשבו שהנביא יבוא לקראתו, אולם כבואו עד בור הגדול שהיה באם הדרך בין רמה ובין ניות, חזר מדעתו, ושאל איפה שמואל ודוד אם ברמה או בניות :
<h3>{כג}</h3>
וַיֵּ֣לֶךְ שָׁ֔ם אֶל־(נוית) [נָי֖וֹת] בָּרָמָ֑ה וַתְּהִי֩ עָלָ֨יו גַּם־ה֜וּא ר֣וּחַ אֱלֹהִ֗ים וַיֵּ֤לֶךְ הָלוֹךְ֙ וַיִּתְנַבֵּ֔א עַד־בֹּא֖וֹ (בנוית) [בְּנָי֥וֹת] בָּרָמָֽה׃
<b style="color: gray;">מצודת דוד</b> ותהי עליו . עודו בדרך :
<b style="color: gray;">מלבי"ם פירוש המילות</b> וילך שם רצה לומר שם גמר בדעתו שלא ללכת לרמה רק לניות, ותהי עליו ומאז שכיון דרכו אל מקום שמואל כבר חל עליו השפע מרחוק, ואמר הטעם גם הוא רצה לומר מצד שגם הוא מצד עצמו היה מוכן על השפע הזאת מכבר שכבר התנבא פעם א', לכן נמשך אליו המעין מרחוק מה שלא היה זה אצל מלאכי שאול שלא התנבאו עד בואו לפני שמואל :
<h3>{כד}</h3>
וַיִּפְשַׁ֨ט גַּם־ה֜וּא בְּגָדָ֗יו וַיִּתְנַבֵּ֤א גַם־הוּא֙ לִפְנֵ֣י שְׁמוּאֵ֔ל וַיִּפֹּ֣ל עָרֹ֔ם כָּל־הַיּ֥וֹם הַה֖וּא וְכָל־הַלָּ֑יְלָה עַל־כֵּן֙ יֹֽאמְר֔וּ הֲגַ֥ם שָׁא֖וּל בַּנְּבִיאִֽם׃
<b style="color: gray;">רש"י</b> ויפשט גם הוא בגדיו . בגדי מלכות , ללבוש בגדי התלמידים : ויפול ערום . ונפל ברשן , תרגם יונתן : ונפל ערטילאי . ובשם רבי מנחם ששמע מפי ערבי אחד : 'ברשן' בלשון ערבי משוגע :
<b style="color: gray;">מצודת דוד</b> ויפשט . פשט בגדי מלכות , להתדמות להנביאים במלבושיהם ובל יתגאה עליהם : ויפול . נפל על פניו ארצה , וכמו שנאמר בדניאל [ י ט ] : ואני הייתי נרדם על פני ופני ארצה : ערום . רצה לומר : מן בגדי מלכות : על כן יאמרו וכו' . כי בפעם הראשון שניבא בעת המלכו , לא נתחזק עדיין המשל בפי הבריות לומר הגם שאול בנביאים , וכשניבא שנית אז התחזק המשל לומר על כל הבא למעלה שלא הורגל בה , הגם שאול בנביאים :
<b style="color: gray;">מלבי"ם פירוש המילות</b> ויפשט ועת בא לפני שמואל, גבר עליו השפע מאד עד פשט בגדי מלכות כי כשל כח הגוף משאתם עת לבשה נפשו מלכות אלהים, ויתנבא גם הוא לפני שמואל במעלה יותר ממה שהתנבא בדרך, וזאת שנית שנפל ערום על פניו כל היום והלילה כי לא סר הרוח ממנו, מה שלא היה כן למלאכיו שהתנבאו רק לפרקים כברק הנוצץ ומתכסה על כן יאמרו רצה לומר בזה התחזק שנית המשל שהושם בפי כולם על כל המתנבא בלא הכנה, לאמר עליו הגם שאול בנביאים (כנ''ל ס' י') כי הגם שגם מלאכי שאול נבאו אחר שהיה זה רק שעה קטנה ורק לפני שמואל לא היה למשל, מה שאין כן שאול שנבא זמן ארוך יום ולילה וגם טרם הגיע אל הנביא, לכן רק הוא היה למשל לא זולתו :
<h2>שמואל א פרק-כ</h2>
<h3>{א}</h3>
וַיִּבְרַ֣ח דָּוִ֔ד (מנוות) [מִנָּי֖וֹת] בָּרָמָ֑ה וַיָּבֹ֞א וַיֹּ֣אמֶר ׀ לִפְנֵ֣י יְהוֹנָתָ֗ן מֶ֤ה עָשִׂ֙יתִי֙ מֶֽה־עֲוֹנִ֤י וּמֶֽה־חַטָּאתִי֙ לִפְנֵ֣י אָבִ֔יךָ כִּ֥י מְבַקֵּ֖שׁ אֶת־נַפְשִֽׁי׃
<b style="color: gray;">מצודת דוד</b> ויברח . בעוד שאול מתנבא , ברח ובא לביתו :
<b style="color: gray;">מלבי"ם פירוש המילות</b> ויברח בעוד התנבא שאול היה לו זמן לברוח : מה עשיתי רצה לומר מה חטאתי בפני עצמי או מה עוני כו' לפני אביך בחטא הנוגע למלכות :
<h3>{ב}</h3>
וַיֹּ֨אמֶר ל֣וֹ חָלִילָה֮ לֹ֣א תָמוּת֒ הִנֵּ֡ה (לו־)(עשה) [לֹֽא־][יַעֲשֶׂ֨ה] אָבִ֜י דָּבָ֣ר גָּד֗וֹל א֚וֹ דָּבָ֣ר קָטֹ֔ן וְלֹ֥א יִגְלֶ֖ה אֶת־אָזְנִ֑י וּמַדּוּעַ֩ יַסְתִּ֨יר אָבִ֥י מִמֶּ֛נִּי אֶת־הַדָּבָ֥ר הַזֶּ֖ה אֵ֥ין זֹֽאת׃
<b style="color: gray;">מצודת דוד</b> חלילה . חולין הוא לאבי לעבור על השבועה אשר נשבע לבל ימיתך , וחשב יונתן שכל מה שעשה אביו לא היתה מדעת שלימה , כי אם מרוח רעה הבאה עליו : ומדוע יסתיר . אם דרכו לגלות לפני מצפון לבו , מדוע יסתיר הדבר הזה , אם כן בודאי אין זאת אמת :
<b style="color: gray;">רלב"ג</b> ומדוע יסתיר אבי ממני את הדבר הזה אין זאת . יתכן שכבר חשב יהונתן שמה שהיה שאול רודף דוד להרגו לא יהיה כי אם בסבת הרוח הרעה שהיתה מבעתת אותו אך בהיות שאול בדעתו השלם לא היתה כונתו להרע לדוד כי כבר נשבע לו באלהים כאמרו חי ה' אם יומת :
<b style="color: gray;">מלבי"ם פירוש המילות</b> השאלות: הלא שמע יונתן כי שלח לשמרו וכי רדף אחריו לניות? : ויאמר לו, יונתן חשב שמה ששלח לשמרו, לא היה כדי להמיתו רק להביאו אצלו שלא יברח, והביא ראיה על זה שאחר ששאול אינו עושה דבר בלתי עצתו, אם היה רוצה להרגו היה מגלה את אזנו, ולכן אין זאת פי' לא להרגך צוה לשמרך רק בהפך לשמרך שלא תברח מלפניו :
<h3>{ג}</h3>
וַיִּשָּׁבַ֨ע ע֜וֹד דָּוִ֗ד וַיֹּ֙אמֶר֙ יָדֹ֨עַ יָדַ֜ע אָבִ֗יךָ כִּֽי־מָצָ֤אתִי חֵן֙ בְּעֵינֶ֔יךָ וַיֹּ֛אמֶר אַל־יֵֽדַע־זֹ֥את יְהוֹנָתָ֖ן פֶּן־יֵֽעָצֵ֑ב וְאוּלָ֗ם חַי־יְהוָה֙ וְחֵ֣י נַפְשֶׁ֔ךָ כִּ֣י כְפֶ֔שַׂע בֵּינִ֖י וּבֵ֥ין הַמָּֽוֶת׃
<b style="color: gray;">רש"י</b> כפשע . כפסיעה אחת נפטרתי מפניו , והכה בחנית בקיר , באותה פסיעה נצלתי מן המות :
<b style="color: gray;">מצודת דוד</b> וישבע עוד דוד ויאמר . רצה לומר : מתחלה אמר הנה מה שלא גלה לך , הוא בעבור שיודע הוא אשר מצאתי חן בעיניך , ולזה מסתיר ממך לבל תעצב , וחזר ונשבע ואולם חי ה' וכו' , כי כשיעור פסיעה אחת היה ביני ובין המות , כי לולא נטיתי מפניו בעת שהטיל החנית , היה ממית אותי , וכאומר יהיה איך שיהיה , אם בדעת אם מבלי דעת , מכל מקום אני תמיד בסכנה :
<b style="color: gray;">מצודת ציון</b> ואולם . ואבל : כפשע . מלשון פסיעה וצעדה :
<b style="color: gray;">רלב"ג</b> כפשע ביני ובין המות . ר''ל שיעור מועט כאילו תאמר פסיעה אחת וזה מבואר מאד בעת שהיה דוד מנגן לפניו כי לולי נטה מפניו מעט הרגו בחניתו :
<b style="color: gray;">מלבי"ם פירוש המילות</b> ידוע ידע, דוד השיב כי נהפך הוא, מה שלא הודיע לך זה מפני שאינו מתיעץ ומסופק עוד על זאת רק גמר בלבו להרגו, ולכן העלים מיונתן האוהב את דוד בל יעצב, והביא ראיה כי הלא כפשע ביני ובין המות, עת הטיל עלי החנית וזה אות כי כלה ונחרצה אצלו להמיתני :
<h3>{ד}</h3>
וַיֹּ֥אמֶר יְהוֹנָתָ֖ן אֶל־דָּוִ֑ד מַה־תֹּאמַ֥ר נַפְשְׁךָ֖ וְאֶֽעֱשֶׂה־לָּֽךְ׃
<b style="color: gray;">מצודת דוד</b> מה תאמר נפשך . לפי שהחכמה נתונה בנפש המשכלת , אמר לו מה תאמר נפשך :
<h3>{ה}</h3>
וַיֹּ֨אמֶר דָּוִ֜ד אֶל־יְהוֹנָתָ֗ן הִֽנֵּה־חֹ֙דֶשׁ֙ מָחָ֔ר וְאָנֹכִ֛י יָשֹׁב־אֵשֵׁ֥ב עִם־הַמֶּ֖לֶךְ לֶאֱכ֑וֹל וְשִׁלַּחְתַּ֙נִי֙ וְנִסְתַּרְתִּ֣י בַשָּׂדֶ֔ה עַ֖ד הָעֶ֥רֶב הַשְּׁלִשִֽׁית׃
<b style="color: gray;">רש"י</b> הנה חדש מחר . חידוש הלבנה , וכל אוכלי שולחן המלך אין נמנע איש מלבא ביום טוב אל הלחם : ואנכי ישוב אשב עם המלך לאכול . לשון הווה הוא , ואנכי רגיל לישב עם המלך תמיד לאכול סמוך לו : ושלחתני . מעתה , ונסתרתי עד הערב של יום שלישי , ולא אהיה עם האוכלים , ויפקד מושבי , ויתמה המלך עלי , או מחר או למחרתו :
<b style="color: gray;">מצודת דוד</b> חדש מחר . רצה לומר : ראש חדש , והיה מדרך כל אוכלי שלחן המלך , לבוא בו אל השולחן ולא יעדרו , אבל בשאר הימים היה מי מהם לפעמים נמנע מלבוא : ואנכי וכו' . דרכי לשבת עם המלך לאכול על שולחנו : ושלחתני . רצה לומר : לזאת העצה היעוצה , שהיום תשלחני להסתר היום ומחר , ומחרתו עד הערב עד עת תוכל להודיעני אחר הסעודה :
<b style="color: gray;">רלב"ג</b> ואנכי ישב אשב עם המלך לאכול . בכמו היום הזה ולזה ירגיש המלך שאינני שם וישאל מה הסבה בזה : עד הערב השלישית . הוא ערב יום החדש השני כי הוא שלישית לערב ההוא :
<b style="color: gray;">מלבי"ם פירוש המילות</b> הנה חדש מחר יום ראש חודש, ודרכי לישב עם המלך לאכל, ואמר ואנכי ישב אשב רצה לומר רצוני לישב עמו גם עתה, כי אם לא אשב אהיה כמורד שהלכתי בלא רשות, ולכן ושלחתני רצה לומר תתן לי רשות ללכת שלא אלך בלא רשות ונסתרתי בשדה עד הערב השלשית הוא אחר ראש חודש שאם לא ישאל ביום הא' ישאל ביום השני :
<h3>{ו}</h3>
אִם־פָּקֹ֥ד יִפְקְדֵ֖נִי אָבִ֑יךָ וְאָמַרְתָּ֗ נִשְׁאֹל֩ נִשְׁאַ֨ל מִמֶּ֤נִּי דָוִד֙ לָרוּץ֙ בֵּֽית־לֶ֣חֶם עִיר֔וֹ כִּ֣י זֶ֧בַח הַיָּמִ֛ים שָׁ֖ם לְכָל־הַמִּשְׁפָּחָֽה׃
<b style="color: gray;">רש"י</b> נשאול נשאל . רשות שאל ממני : זבח הימים . משנה לשנה בזמן הזה :
<b style="color: gray;">מצודת דוד</b> אם פקוד . אם יזכור בי לשאול עלי , אז תשיב לומר שנשאל ממני ללכת לעירו על הזבח הקבוע לבני משפחתו בכל שנה [ וחשב כי בזולת ראש חדש לא ישאל עליו , כי אין הדבר קבע לבוא בכל יום , ואף בראש חדש לבד , לא ישאל , בחשבו שמקרה הוא , וכאשר היה באמת שחדל לשאול בראש חדש , אולם כשלא יבוא בראש חודש וגם ביום שלאחריו , אז קרוב הדבר שישאל עליו ] :
<b style="color: gray;">מצודת ציון</b> פקוד . ענץ זכרון והשגחה , כמו ( בראשית כא א ) : וה' פקד את שרה : נשאול . מלשון שאלה ובקשה : לרוץ . לילך במרוצה ומהר : הימים . השנה , כמו ( ויקרא כה כט ) : ימים תהיה גאולתו :
<b style="color: gray;">רלב"ג</b> כי זבח הימים שם לכל המשפחה . יתכן שעל דבר נס עשה השם ית' להם היו עושים שנה בשנה ביום ההוא זבחי שלמים וזה היה נקרא זבח שלמים לכל המשפחה :
<b style="color: gray;">מלבי"ם פירוש המילות</b> נשאל נשאל רצה לומר שנשאל על ידי אחרים שהם משפחתו ועל ידי כן נשאל, ומה שלא שאל מן המלך עצמו כי צריך לרוץ בית לחם במהירות, כי זבח הימים שם שעושים זבח בכל שנה, והזבח כולל לכל המשפחה, וע''כ בקשו שימצא שם :
<h3>{ז}</h3>
אִם־כֹּ֥ה יֹאמַ֛ר ט֖וֹב שָׁל֣וֹם לְעַבְדֶּ֑ךָ וְאִם־חָרֹ֤ה יֶֽחֱרֶה֙ ל֔וֹ דַּ֕ע כִּֽי־כָלְתָ֥ה הָרָעָ֖ה מֵעִמּֽוֹ׃
<b style="color: gray;">רש"י</b> אם כה יאמר טוב . שלא יחרה לו : שלום לעבדך . אין בלבו להרגני : ואם חרה יחרה . זהו שאהא לו מצוי להרגני : כלתה הרעה מעמו . סוף דבר מחשבה רעה לו עלי :
<b style="color: gray;">מצודת דוד</b> טוב . רצה לומר : טוב עשית מה שנתת לו רשות ללכת : שלום לעבדך . אז תדע כי שלום לי , ואיננו רוצה להמיתני : דע כי כלתה . רצה לומר : סוף דעתו להמיתני , ולזה חרה לו על מה שלא אהיה מצוי אצלו לשלוח בי יד :
<b style="color: gray;">מצודת ציון</b> כה . כן : כלתה . ענין סוף וגמר :
<b style="color: gray;">מלבי"ם פירוש המילות</b> אם כה יאמר הנה באר שני תנאים, שיאמר טוב, או שיחרה לו, ועוד יצויר שני אופנים והוא, {{{א}}} שלא ישאל כלל, {{{ב}}} שישאל ולא יאמר לו טוב ולא רע, רק תפס השני צדדים שע''פ ידע בבירור טוב או רע, כי אם ישאל עליו יהיה או מסבת שרוצה בו או מסבת שרוצה להמיתו, בצד הא' יאמר טוב ובצד הב' יחרה לו, אולם אם אינו אוהבו וגם אין דעתו להמיתו לא ישאל עליו כלל או לא יקפיד על העדרו, וזה שכתוב אם כה יאמר טוב אז ודאי שלום לעבדך, ואם חרה יחרה לו, אז ודאי כלתה הרעה, ובשני צדדים האחרים נשאר הדבר בספק :
<h3>{ח}</h3>
וְעָשִׂ֤יתָ חֶ֙סֶד֙ עַל־עַבְדֶּ֔ךָ כִּ֚י בִּבְרִ֣ית יְהוָ֔ה הֵבֵ֥אתָ אֶֽת־עַבְדְּךָ֖ עִמָּ֑ךְ וְאִם־יֶשׁ־בִּ֤י עָוֹן֙ הֲמִיתֵ֣נִי אַ֔תָּה וְעַד־אָבִ֖יךָ לָמָּה־זֶּ֥ה תְבִיאֵֽנִי׃
<b style="color: gray;">רש"י</b> ועשית חסד . לשלחני :
<b style="color: gray;">מצודת דוד</b> ועשית חסד . לגלות אזני מה נהיה : כי בברית . לזאת מהראוי שתעשה עמדי חסד : ואם יש בי עון . רצה לומר : ואם לאחר זמן מצאת בי עון , ובעבורו תפר הברית : תביאני . כי אם לא תגלה אזני , אבוא שוב לפני אביך , ותהיה אתה הגורם :
<b style="color: gray;">מלבי"ם פירוש המילות</b> ועשית על צד הזה שחרה יחרה לו, בקש מיהונתן, {{{א}}} יעשה זאת מצד החסד, {{{ב}}} מצד הברית שכרת עמו, {{{ג}}} מצד שאין בו עון, וזה שכתוב ואם יש בי עון וכו' :
<h3>{ט}</h3>
וַיֹּ֥אמֶר יְהוֹנָתָ֖ן חָלִ֣ילָה לָּ֑ךְ כִּ֣י ׀ אִם־יָדֹ֣עַ אֵדַ֗ע כִּֽי־כָלְתָ֨ה הָרָעָ֜ה מֵעִ֤ם אָבִי֙ לָב֣וֹא עָלֶ֔יךָ וְלֹ֥א אֹתָ֖הּ אַגִּ֥יד לָֽךְ׃
<b style="color: gray;">רש"י</b> חלילה לך . כזאת לחשדני שאדע בו שכלתה מעמו הרעה ולא אגיד לך :
<b style="color: gray;">מצודת דוד</b> חלילה לך . חולין היא לך מלהיות נמצא בך עון שבעבורו יופר הברית : עד אשר אם אדע וכו' . רצה לומר לא נמצא בך עון שבעבורה אעלים ממך דברי אבי :
<b style="color: gray;">רלב"ג</b> חלילה לך . ר''ל חלילה לך מחשוד אותי בזה שארצה שתמות ביד אבי כי כודאי אם אדע שכלתה הרעה מעם אבי לבא אליך אגיד לך כדי שתמלט :
<b style="color: gray;">מלבי"ם פירוש המילות</b> ויאמר עמ''ש ואם יש בי עון וכו' השיב חלילה לך מעון, ואם כן כי אם ידע אדע וכו' ולא אותה אגיד לך בתמיהה, ודייק אותה אגיד כל אופני הרעה בפרטות :
<h3>{י}</h3>
וַיֹּ֤אמֶר דָּוִד֙ אֶל־יְה֣וֹנָתָ֔ן מִ֖י יַגִּ֣יד לִ֑י א֛וֹ מַה־יַּעַנְךָ֥ אָבִ֖יךָ קָשָֽׁה׃
<b style="color: gray;">רש"י</b> מי יגיד לי . במקום שאסתר שם :
<b style="color: gray;">מצודת דוד</b> מי יגיד לך . רצה לומר : על ידי מי תגיד לי : או מה . רצה לומר : מה יענך טוב , או מה יענך קשה , ומסוף המקרא למדנו חסרון ראשיתו :
<b style="color: gray;">מצודת ציון</b> יענך . ישיבך : קשה . תשובה קשה :
<b style="color: gray;">רלב"ג</b> ויאמר דוד אל יהונתן מי יגיד לי או מה יענך אביך קשה . ר''ל מי יגיד לי אם חרה יחרה לו כדי שאשתדל להמלט ממנו או מה יענך קשה כי יוכר מהדברים ההם הרבה מכוונתו , או ירצה בזה והוא מי יגיד לי אם יאמר טוב כדי שלא אסתר מפניו ולא אכעיסנו כנגדי או מי יגיד לי אם חרה יחרה לו ויענך אביך קשה מה יהיו הדברים ההם הקשים כדי שאתנהג בזה לפי הראוי :
<b style="color: gray;">מלבי"ם פירוש המילות</b> השאלות: בלשון מה יענך נלחצו המפרשים? : מי יגיד לי רצה לומר הלא אז לא תוכל להודיע לי על ידי שליח פן יודע הדבר, או מה יענך אביך קשה רצה לומר מה יהיה אצלך מענה קשה, כי יוכל להיות שאצלך לא יקרא מענה קשה רק אם יקוב ויגמר דיני למות, ובאמת גם חרון קל יקרא קשה, כי אולי יסתיר מחשבתו וחרונו, ושעורו הודיעני מה (נקרא אצלך כי) יענך אביך קשה, הודיענו גדר הקשה והרך אצלך :
<h3>{יא}</h3>
וַיֹּ֤אמֶר יְהֽוֹנָתָן֙ אֶל־דָּוִ֔ד לְכָ֖ה וְנֵצֵ֣א הַשָּׂדֶ֑ה וַיֵּצְא֥וּ שְׁנֵיהֶ֖ם הַשָּׂדֶֽה׃
<b style="color: gray;">מצודת דוד</b> השדה . כי אין להמתיק סוד כי אם בשדה , בכדי שלא יהיה נשמע למי :
<b style="color: gray;">רלב"ג</b> לכה ונצא השדה . היתה עצתו שיצאו השדה כדי שיוכלו לדבר שם כל רצונם כי שם יראו מי סביבם ולא יראו זה בהיותם בבית או בעיר :
<b style="color: gray;">מלבי"ם פירוש המילות</b> ויאמר אחר שרצה לפרט הדברים ולכרות עמו ברית יצא עמו השדה בל ישמעו הדברים :
<h3>{יב}</h3>
וַיֹּ֨אמֶר יְהוֹנָתָ֜ן אֶל־דָּוִ֗ד יְהוָ֞ה אֱלֹהֵ֤י יִשְׂרָאֵל֙ כִּֽי־אֶחְקֹ֣ר אֶת־אָבִ֗י כָּעֵ֤ת ׀ מָחָר֙ הַשְּׁלִשִׁ֔ית וְהִנֵּה־ט֖וֹב אֶל־דָּוִ֑ד וְלֹֽא־אָז֙ אֶשְׁלַ֣ח אֵלֶ֔יךָ וְגָלִ֖יתִי אֶת־אָזְנֶֽךָ׃
<b style="color: gray;">רש"י</b> ה' אלהי ישראל . לשון שבועה : השלשית . בימי מחר , זהו יום שלישי כשעה של עכשיו , כי מחר חדש , ושמא לא יתמה מחר אבי , אבל יתמה ביום השלישי . ( יג ) כה יעשה לי . הקב''ה , כי אחקור את אבי ואמצא שהוא טוב אליך , אם לא אשלח על ידי שליח וגליתי אזנך , כי הטובה אני יכול לגלות , ואם ייטיב אל אבי להרע לך , אותה לא אגלה , פן יודע לאבי מקום שאתה שם , וגליתי אני בעצמי את אזנך :
<b style="color: gray;">מצודת דוד</b> ה' אלהי ישראל . רצה לומר : הריני נשבע בה' וכו' : כעת מחר . כעת הזאת ביום מחר השלישית , והוא יום שאחר ראש חדש : והנה טוב . כשתהיה ההודעה טובה : ולא אז וכו' . וכי לא אז אשלח אליך לבשרך טובה , בתמיה :
<b style="color: gray;">מצודת ציון</b> אחקור . מלשון חקירה ודרישה :
<b style="color: gray;">מלבי"ם פירוש המילות</b> (יב-יב) השאלות: מדוע בצד הא' אמר כי אז אשלח, ובצד הב' אמר וגליתי את אזנך בעצמי, מה הלשון כי ייטב אל אבי את הרעה עליך? : ה' אלהי ישראל נשבע לו בה'. כי אחקר את אבי כעת מחר השלשית רצה לומר כי ביום הראשון לא אחקור ואמתין אולי יפקדך אבי, ואם לא ישאל עליך יום מחר השלישית כעת הזאת שאנחנו בה' אז אחקר אני, ואתחיל בדברים עמו. והנה טוב פי' אם יהיה המענה טוב אז אשלח (על ידי שליח מאחר שאין חשש שיתגלה הדבר) וכן אז אשלח רצה לומר תיכף אז בלי איחור :
<h3>{יג}</h3>
כֹּֽה־יַעֲשֶׂה֩ יְהוָ֨ה לִֽיהוֹנָתָ֜ן וְכֹ֣ה יֹסִ֗יף כִּֽי־יֵיטִ֨ב אֶל־אָבִ֤י אֶת־הָֽרָעָה֙ עָלֶ֔יךָ וְגָלִ֙יתִי֙ אֶת־אָזְנֶ֔ךָ וְשִׁלַּחְתִּ֖יךָ וְהָלַכְתָּ֣ לְשָׁל֑וֹם וִיהִ֤י יְהוָה֙ עִמָּ֔ךְ כַּאֲשֶׁ֥ר הָיָ֖ה עִם־אָבִֽי׃
<b style="color: gray;">מצודת דוד</b> כה יעשה וכו' . הוא ענין שבועה , וגזם ולא אמר , והרי הוא כאלו אמר , טובה כזאת יעשה לי וכן יוסיף וכו' : כי ייטיב . כאשר יהיה ישרו טוב בעיני אבי להרע לך , עם כי יקשה בעיני לבשרך רעה , עם כל זה אגלה אזנך , כי ההליכה מפה , לטובה תחשב , כי תלך בשלום מבלי פחד , וסוף הדבר יהיה כי מלוך תמלוך , וזהו ויהי ה' עמך וכו' :
<b style="color: gray;">מלבי"ם פירוש המילות</b> כה יעשה וכן נשבע על צד השני, כי ייטב אל אבי את הרעה עליך פי' אני אדבר עליך רעה לפני אבי (כי בזה אחקר אותו) ואם אראה שזה ייטב בעיניו, וזה סימן ששנא אותך, וגליתי את אזנך אז לא אשלח שליח (פן יודע) רק אני בעצמי אגלה את אזנך, ויהי ה' עמך רצה לומר אני אשלחך הגם שיהיה ה' עמך כאשר היה עם אבי להמליכך על ישראל בכ''ז אשלחך לשלום :
<h3>{יד}</h3>
וְלֹ֖א אִם־עוֹדֶ֣נִּי חָ֑י וְלֹֽא־תַעֲשֶׂ֧ה עִמָּדִ֛י חֶ֥סֶד יְהוָ֖ה וְלֹ֥א אָמֽוּת׃
<b style="color: gray;">רש"י</b> ולא אם עודני חי . לשון בקשה הוא , כמו ( מלכים-ב ה יז ) : ולא יתן נא לעבדיך . ואינו זז ממשמעו , ולא תעשה לי טובה בעודני חי , שתעשה עמי חסד ה' בטרם אמות , ומהו החסד , שלא תכרית את חסדך מעם ביתי , בזאת תכרות לי ברית בחיי :
<b style="color: gray;">מצודת דוד</b> ולא אם עודני חי . רצה לומר : לא אשאל ממך דבר אם אהיה עדיין חי כשתמלוך , ולתוספת ביאור אמר ולא תעשה וכו' , ורצה לומר : ולא אשאל אשר תעשה עמדי חסד בעבור ברית ה' אשר בינינו בעוד שלא אמות , והרי הוא כאומר מובטחני שתקיים הברית מבלי שאלה ובקשה :
<b style="color: gray;">רלב"ג</b> ולא אם עודני חי וגו' . ר''ל איני ירא אם עודני חי בהיותך מולך שלא תעשה עמי חסד ה' ולא אמות וגם אחרי מותי איני ירא שתכרי' חסדך מעם ביתי עד עולם ולא בעת שיכרת הש''י את אויבי דוד מעל פני האדמה איני ירא שתכרית חסדך מעם ביתי שהוא ממשפחת אויבי דוד , והנה כרת יהונתן גם כן ברית עם בית דוד ר''ל שאין בריתו עם דוד לבד אבל עם בית דוד בכללם לשמרם מהרע כפי היכולת וקלל יהונתן עצמו אם יעבור על זה הברית לבגוד בדוד ובביתו ואמר שהש''י יבקש מיד אויבי דוד ויפרע מהם אם יבגוד בזה הברית :
<b style="color: gray;">מלבי"ם פירוש המילות</b> (יד-טז) השאלות: באו פה חמשה שלילות באין מבין התכת המאמר ומה רצה במ''ש ובקש ה' מיד אויבי דוד? : ולא. (כרת עמו ברית על עת אשר יגיע דוד למלכות, בין על שלא ימית אותו כדרך המלכים להכרית זרע המלכים הקודמים כדי להחזיק במלוכה בלא ערעור, בין על שלא יכרית את זרעו) ושיעור הכתוב, ויהי אלהים עמך ולא יהיה עמך אם עודני חי (בעת שתמלוך) ולא תעשה עמדי חסד ה' שלא אמות, רצה לומר אם בעת שתמלוך (שעל זה אמר ויהי אלהים עמך כאשר היה עם אבי) אהיה עוד בחיים ואתה לא תעשה עמי חסד שלא אמות, רק תמיתני, אז לא יהיה אלהים עמך, וכן אני מתנה, (טו) ולא תכרית את חסדך מעם ביתי עד עולם גם אחרי מותי, ולא (תכרית חסדך מעם ביתי) בהכרת ה' את איבי דוד רצה לומר הגם שיכרית ה' כל אויבי דוד ובכללם כל בית שאול, בכ''ז אתה מושבע ועומד בל תכרית חסדך מעם ביתי, ותהיה למגן בעדם בל יכלו בני ביתי עמם :
<h3>{טו}</h3>
וְלֹֽא־תַכְרִ֧ת אֶֽת־חַסְדְּךָ֛ מֵעִ֥ם בֵּיתִ֖י עַד־עוֹלָ֑ם וְלֹ֗א בְּהַכְרִ֤ת יְהוָה֙ אֶת־אֹיְבֵ֣י דָוִ֔ד אִ֕ישׁ מֵעַ֖ל פְּנֵ֥י הָאֲדָמָֽה׃
<b style="color: gray;">רש"י</b> ולא בהכרית ה' . וגם לא תסיר חסדך מה' , כי אף בבא הפורענות על בית אבי , שידעתי שיכרית המקום את אויביך :
<b style="color: gray;">מצודת דוד</b> ולא תכרית . אף לא אשאל שלא תכרית למנוע ולבטל חסדך מעם ביתי : ולא בהכרית . אף לא אשאל שתשמור הברית בעת יכרית ה' את אויביו , והם בית שאול שיוכרתו כלם בסבת הגבעונים , ואמר גם לא אשאל לפרט שתחמול אז על זרעי , כי הברית כולל הכל , וידעתי כי שמור תשמור :
<b style="color: gray;">מצודת ציון</b> ולא תכרית . רצה לומר לא תמנע :
<h3>{טז}</h3>
וַיִּכְרֹ֥ת יְהוֹנָתָ֖ן עִם־בֵּ֣ית דָּוִ֑ד וּבִקֵּ֣שׁ יְהוָ֔ה מִיַּ֖ד אֹיְבֵ֥י דָוִֽד׃
<b style="color: gray;">רש"י</b> ובקש ה' . את הברית הזאת : מיד אויבי דוד . כנה הכתוב , ופירושו : בקש הקב''ה את העון מיד דוד , כשעבר על הברית ואמר למפיבושת ( שמואל-ב יט ל ) : אתה וציבא תחלקו את השדה , יצתה בת קול ואמרה : רחבעם וירבעם יחלקו את המלכות ( שבת נו ב ) . וכן תרגם יונתן : ואתפרע ליה ה' מיד שנאי דוד :
<b style="color: gray;">מצודת דוד</b> עם בית דוד . לעשות חסד עם ביתו , בעוד היותו נרדף משאול : ובקש . זה מדברי יונתן שאמר ה' יבקש מאויבי דוד לשלם גמול , ואף ממני , אם אהיה לו לאויב למנוע החסד מביתו :
<b style="color: gray;">מלבי"ם פירוש המילות</b> ויכרת יהונתן. שיעור הכתוב, ויכרות יהונתן עם בית דוד מיד אויבי דוד, ומלות ובקש ה' הוא מאמר מוסגר, רצה לומר יהונתן כרת ברית עם בית דוד (שהוא מיכל אשתו וישי ובניו שכללם בתוך הברית הזה) להצילם מיד אויבי דוד, והוא שיהונתן התחייב להציל את בית דוד בל ירע שאול עמהם אחרי ברחו, ומ''ש ובקש ה' רצה לומר בעת כריתת הברית בקש את ה' בתפלה שיעזרהו על זה. ולפי זה כמו שכרת דוד ליהונתן בין על יהונתן בין על ביתו להחיותם עת ימלוך, כן כרת יהונתן לדוד בין על דוד בין על ביתו להצילו מיד שאול :
<h3>{יז}</h3>
וַיּ֤וֹסֶף יְהֽוֹנָתָן֙ לְהַשְׁבִּ֣יעַ אֶת־דָּוִ֔ד בְּאַהֲבָת֖וֹ אֹת֑וֹ כִּֽי־אַהֲבַ֥ת נַפְשׁ֖וֹ אֲהֵבֽוֹ׃
<b style="color: gray;">מצודת דוד</b> באהבתו אותו . רצה לומר : לא הוסיף להשביעו , בעבור כי חשש פן לא יקיים דוד את הברית שמאז , אולם מה שהוסיף להשביעו , הוא על כי אהב אותו כנפשו , והיה מתענג בהזכיר כי מלוך ימלוך ויהיה לאל ידו לעשות חסד :
<b style="color: gray;">רלב"ג</b> והוסיף גם כן יהונתן להשביע את דוד בדרך שיהיה ברית שלום ביניהם מצד חוזק אהבתו אותו כי אהבת נפשו אהבו :
<b style="color: gray;">מלבי"ם פירוש המילות</b> באהבתו אתו רצה לומר שהשביעו בהאהבה שבינם, שאחר שאהבו אהבת נפשו כשנשבע בהאהבה נשבע בנפשו והיה זה אצלו השבועה היותר גדולה :
<h3>{יח}</h3>
וַיֹּֽאמֶר־ל֥וֹ יְהוֹנָתָ֖ן מָחָ֣ר חֹ֑דֶשׁ וְנִפְקַ֕דְתָּ כִּ֥י יִפָּקֵ֖ד מוֹשָׁבֶֽךָ׃
<b style="color: gray;">רש"י</b> מחר חדש . ודרך כל אוכלי שולחן המלך לבא ביום מועד אל השולחן : ונפקדת . אבי יפקדך וישאל היכן אתה : כי יפקד מושבך . שיהיה מושבך חסר , שאתה יושב בו . וכן תרגם יונתן : ותתבעי ארי יהי מרוח בית אסחרותך : ונפקדת . לשון זכרון : כי יפקד . לשון חסרון :
<b style="color: gray;">מצודת דוד</b> ויאמר לו יהונתן . עתה חזר להשיב כל מה ששאלו דוד מי יגיד לו , ואמר לו מחר ראש חדש , ותהיה נזכר כאשר יחסר מקום מושבך מאין יושב בה , ורצה לומר : על ידי שמחר ראש חדש תהיה בודאי נזכר , אם למחר אם למחרתו , וכמו שכתוב למעלה :
<b style="color: gray;">מצודת ציון</b> ונפקדת . ענין זכרון : יפקד . ענינו חסרון , כמו ( במדבר לא מט ) : ולא נפקד ממנו איש :
<b style="color: gray;">מלבי"ם פירוש המילות</b> ויאמר לו יהונתן התחיל לפרט הסימנים ששמו ביניהם. ונפקדת בהכרח יזכר בך המלך, אחר שיפקד ויחסר מושבך שלא תמצא שם, ולכן.
<h3>{יט}</h3>
וְשִׁלַּשְׁתָּ֙ תֵּרֵ֣ד מְאֹ֔ד וּבָאתָ֙ אֶל־הַמָּק֔וֹם אֲשֶׁר־נִסְתַּ֥רְתָּ שָּׁ֖ם בְּי֣וֹם הַֽמַּעֲשֶׂ֑ה וְיָ֣שַׁבְתָּ֔ אֵ֖צֶל הָאֶ֥בֶן הָאָֽזֶל׃
<b style="color: gray;">רש"י</b> ושלשת . שלשת ימים , ואז תרד מאוד , כלומר לכשתגיע היום השלישי , תרד במקום סתר ותתחבא הרבה , כי אז יבקשוך , ובאת אל המקום הסתר הזה אשר אתה נסתר בו היום , שהוא יום מעשה מלאכה . וכן תרגם יונתן : ביומא דחולא , שאותו היום נסתר , כמה שנאמר ( פסוק כד ) : 'ויסתר דוד בשדה' מיד , 'ויהי החדש' מחר : האבן האזל . אבן שהיתה אות להולכי דרכים : האזל . הולכי הדרך , וכן תרגם יונתן : אבן אתא , אבן האות :
<b style="color: gray;">מצודת דוד</b> ושלשת . כל שלשת הימים , והם היום ומחר ומחרתו , תרד מאד להיות נסתר בהעמק , במקום שנסתרת שם ביום המעשה , והוא היום שהיה בו מעשה השבועה , אשר נשבע שאול ליהונתן לבל המית את דוד , כי גם אז היה נסתר במקום ההוא :
<b style="color: gray;">מצודת ציון</b> האזל . ענין הלוך , כמו ( איוב יד יא ) : אזלו מים מני ים , ורצה לומר סימן להולכי אורח :
<b style="color: gray;">רלב"ג</b> ושלשת תרד מאד . ר''ל שישבו שם עד הערב השלישית כמו שאמר דוד או יהיה הרצון בזה שישב שם עד בקר היום השלישי מהחדש השני וכן נראה ממה שאמר אחר זה ויהי בבקר ויצא יהונתן השדה למועד דוד ותרד מאד בעמק באופן שלא יראה אותך שום אדם : ובאת אל המקום אשר נסתרת שם ביום המעשה . שנסתרת בשדה ודברתי אל אבי עליך טובה עד שנשבע שלא ימיתך : אצל האבן האזל . לפי שהמקום ההוא היה רחב ייחד מקום מוגבל ממנו והוא אצל האבן האזל ואחשוב שנקרא' כן שהיתה סימן להולכי דרכים :
<b style="color: gray;">מלבי"ם פירוש המילות</b> ושלשת תרד מאד רצה לומר תחלק השדה (שתסתר שם) לשלשה חלקים שבכל יום ויום תרד מאד למקום יותר נסתר מיום הקודם, והטעם, כי ביום הא' עדיין אין הסכנה גדולה כל כך, וביום הב' שאם יכיר בו המלך על ידי שלא בא אל שולחן המלך יהיה הסכנה יותר, וביום הג' שהוא ב' דר''ח שאז אין שום אמתלא כי ביום הראשון אמר מקרה הוא כמ''ש בפכ''ו וגם שאז יחקר הוא את אביו כמ''ש בפי''ב אז הסכנה גדולה מאד. ולכן אז תרד מאד. ובאת אל המקום אשר נסתרת שם ביום המעשה רצה לומר ביום החול שעושים בו מלאכה (כי בר''ח לא עשו מלאכה בשדות ואין צריך להתרחק מאד בשדה כמו בחול שהעם מצויים שם) וישבת אצל האבן האזל כי שם אמצאך :
<h3>{כ}</h3>
וַאֲנִ֕י שְׁלֹ֥שֶׁת הַחִצִּ֖ים צִדָּ֣ה אוֹרֶ֑ה לְשַֽׁלַּֽח־לִ֖י לְמַטָּרָֽה׃
<b style="color: gray;">רש"י</b> צדה אורה . לא מפיק ה''א , ופתרון צדה כמו לצד , כל תיבה שצריכה למ''ד בתחלתה , הטיל לה ה''א בסופה , בצד אותה אבן , אורה חצים למטרה , כדי שלא יבין הנער , וזה סימן יהיה לך לנחש אם אתה צריך לברוח :
<b style="color: gray;">מצודת דוד</b> שלשת החצים . האחד לירות ראשון , והשני אחריו , אם להרחיקו אם להקריבו כפי הסימן האמור בענין , ואולי לא יכוין בהשני , לקח עוד אחד , ובו יכוין לפי הסימן הנרצה : צדה אורה . אשליך לצד האבן ההוא , כאלו אני מורה למטרה :
<b style="color: gray;">מצודת ציון</b> צדה . מלשון צד : אורה . אשליך , כמו ( שמות טו ד ) : ירה בים : למטרה . הוא הדבר אשר המורים מכוונים להשליך בו , כמו ( איכה ג יב ) : כמטרא לחץ :
<b style="color: gray;">רלב"ג</b> צדה אורה . ר''ל לצד האבן אורה בדרך שתהיה האבן לי למטרה :
<b style="color: gray;">מלבי"ם פירוש המילות</b> ואני שלשת החצים הוא מליצה על לשון הרע שנקרא חץ בכתובים, ונקרא לשנא תלתאי שהורג שלשה כדברי חכמינו זכרונם לברכה בערכין, רצה לומר בסימן זה יתברר לך מה פעלו חצי המלשינים בלב שאול, צדה אורה, רצה לומר לא אורם ביושר אל מקומך שאז יראך הנער רק אל הצד :
<h3>{כא}</h3>
וְהִנֵּה֙ אֶשְׁלַ֣ח אֶת־הַנַּ֔עַר לֵ֖ךְ מְצָ֣א אֶת־הַחִצִּ֑ים אִם־אָמֹר֩ אֹמַ֨ר לַנַּ֜עַר הִנֵּ֥ה הַחִצִּ֣ים ׀ מִמְּךָ֣ וָהֵ֗נָּה קָחֶ֧נּוּ ׀ וָבֹ֛אָה כִּֽי־שָׁל֥וֹם לְךָ֛ וְאֵ֥ין דָּבָ֖ר חַי־יְהוָֽה׃
<b style="color: gray;">רש"י</b> והנה אשלח וגו' . ודרך המבקש חץ הירוי , הולך עד מקום שרואה שהחץ הולך , ואינו יכול לכוין יפה , פעמים שהוא מחפשה והחץ להלן ממנו , ופעמים שהוא הולך להלן מן החץ ומחפשה , והניחוש הזה יהיה לך : אם אמור אומר לנער וגו' קחנו ובואה . צא אתה בעצמך ממקום מחבואך , וקחנו ובוא אלי , כי אין לך לירא , כי שלום לך , הקב''ה חפץ שתהא כאן ולא תירא , ואפילו שמעתי מאבא רעה :
<b style="color: gray;">מצודת דוד</b> והנה אשלח . לאחר זה אשלח הנעד אשר עמד למצוא החצים : אם אמור אומר . רצה לומר : הסימן הזה יהיה בידך , אם אומר לנער הנה החצים ממך והנה , רצה לומר קרובים אלי ממך , ועברת מהם ולהלאה , כי כשירצה לעשות זה הסימן , יזרוק שוב חץ להיות קרוב אליו מן הנער : קחנו . אז אתה קח החץ ובוא : חי ה' . נשבע לו שבאם יאמר כזאת , בודאי שלום לו ואין דבר רע , ועם כל זה לא רצה לקרות לו , שלא יודע שבעצתו נסתר :
<b style="color: gray;">מצודת ציון</b> והנה . להצד הזה :
<b style="color: gray;">רלב"ג</b> החצים ממך והנה . הוא אות שישוב דוד ליהונתן ואמנם יהיה זה כשיהיה יהונתן מורה החצים בדרך שלא יגיעו עד האבן שהיתה למטרה וכאשר יאמר הלא החצי ממך והלאה הוא אות שיסור דוד מעליו וזה מבואר מצד הלשון ואמנם יהיה זה כשיהיה יהונתן מורה החצים באופן שיעברו האבן שהיתה למטרה :
<b style="color: gray;">מלבי"ם פירוש המילות</b> השאלות: למה אמר בראשון אם אומר לנער, ובשני ואם כה אומר לעלם? : אם אמר אמר נתן לו שני סימנים, {{{א}}} בלשון, והנה או והלאה, שאם יאמר והנה, זה סימן שתבא הנה ואם אומר והלאה זה סימן שתברח הלאה, {{{ב}}} באם יאמר לנער או לעלם, כי שם עלם מורה יותר על הגבורה והזריזות משם נער, כמ''ש בכ''מ, ורצה לומר שבאם יורה החצים במקום קרוב, באופן שיהיה מן הנער והנה, יאמר לנער, יקראהו בשם נער, כי אין צריך זירוז כל כך למצוא החצים כשהם קרובים והסימן אל דוד שא''צ לזרז ולברוח רק יתגלה לפניו במעמד הנער, ואם יורה החצים למקום רחוק, שאז יאמר לעלם שיזרז למצאם חיש, וזה סימן לדוד על הזריזות לברוח. וגם ידע כי ישמר מהתגלות במעמד הנער, כי לכן קראו עלם שיזדרז בהחצים למען ישלחנו מפה כמו שהיה, וכבר בארנו (בפסוק ז') שהיו ארבע אופנים, אופן אחד שימצא את שאול טוב אל דוד, ואז יהיו שני סימנים לטובה, שם נער ומלת הנה. אופן ב' שימצאנו ברע עמו, ואז יהיו ב' סימנים לרעה, שם עלם ומלת והלאה, ועוד שני אופנים שיסתפק מה בלב שאול, ואז ירמוז לו בסימן אחד. וזה שכתוב אם אמר אמר לנער, וגם והנה, אז קחנו ובאה כי שלום לך ואין דבר אף חשש סכנה, וכן :
<h3>{כב}</h3>
וְאִם־כֹּ֤ה אֹמַר֙ לָעֶ֔לֶם הִנֵּ֥ה הַחִצִּ֖ים מִמְּךָ֣ וָהָ֑לְאָה לֵ֕ךְ כִּ֥י שִֽׁלַּחֲךָ֖ יְהוָֽה׃
<b style="color: gray;">רש"י</b> ואם כה אומר וגו' לך כי שלחך . הקב''ה אומר לך לברוח ולהמלט :
<b style="color: gray;">מצודת דוד</b> ממך והלאה . להלן ממקום עמדך , כי כשירצה לעשות זה הסימן , יזרוק שוב חץ להיות רחוק מהראשון , וכאשר עשה באמת : לך . אז לך לדרכך וברח לך : כי שלחך ה' . רצה לומר : ההליכה תהיה לך לטובה , ומה' היא :
<b style="color: gray;">מצודת ציון</b> לעלם . לנער , כמו ( לעיל וז נו ) : בן מי זה העלם :
<b style="color: gray;">מלבי"ם פירוש המילות</b> ואם כה אומר לעלם וגם והלאה אז לך תיכף כי שלחך ה' רצה לומר אז נצלת בהשגחת ה' כי הסכנה מבוררת, ומובן שאם יהיה רק סימן אחד הדבר מסופק :
<h3>{כג}</h3>
וְהַ֨דָּבָ֔ר אֲשֶׁ֥ר דִּבַּ֖רְנוּ אֲנִ֣י וָאָ֑תָּה הִנֵּ֧ה יְהוָ֛ה בֵּינִ֥י וּבֵינְךָ֖ עַד־עוֹלָֽם׃
<b style="color: gray;">רש"י</b> והדבר אשר דברנו . ברית שכרתנו יחד : הנה ה' ביני וביניך . עד על אותו דבר :
<b style="color: gray;">מצודת דוד</b> והדבר . כאומר ואם תלך לך , זכור תזכור הדבר אשר דברנו , והוא דברי הברית שכרתנו : הנה ה' . רצה לומר : אין בינינו עד , ואך הנה העד יהיה ה' וכו' :
<b style="color: gray;">מלבי"ם פירוש המילות</b> והדבר רצה לומר ובצד זה שתצטרך לברוח אל תסתכן להתראות עמי, כי כבר כרתנו ברית וה' עד בדבר עד עולם :
<h3>{כד}</h3>
וַיִּסָּתֵ֥ר דָּוִ֖ד בַּשָּׂדֶ֑ה וַיְהִ֣י הַחֹ֔דֶשׁ וַיֵּ֧שֶׁב הַמֶּ֛לֶךְ (על־)[אֶל־]הַלֶּ֖חֶם לֶאֱכֽוֹל׃
<b style="color: gray;">מלבי"ם פירוש המילות</b> וישב, מבואר שתחלה קודם שישב המלך, ישב יהונתן במקום דוד ועת ישב המלך על הלחם, שאז, (כה) וישב המלך על מושבו שהיה רגיל לישב אצל הקיר בראש הקרואים אז ויקם יהונתן ממקומו, כי אין דרך שישב הבן אצל אביו ולכן עמד יהונתן על רגליו, והוכרח אבנר לישב מצד שאול להתמצע בין שאול ויהונתן, ועל ידי כן ויפקד מקום דוד, כי תמיד היה דוד יושב ביניהם, (והיה זה מחכמת יהונתן שישב תחלה ועמד ממקומו, כדי שיזכור כי חסר דוד מן הקרואים) ובכ''ז :
<h3>{כה}</h3>
וַיֵּ֣שֶׁב הַ֠מֶּלֶךְ עַל־מ֨וֹשָׁב֜וֹ כְּפַ֣עַם ׀ בְּפַ֗עַם אֶל־מוֹשַׁב֙ הַקִּ֔יר וַיָּ֙קָם֙ יְה֣וֹנָתָ֔ן וַיֵּ֥שֶׁב אַבְנֵ֖ר מִצַּ֣ד שָׁא֑וּל וַיִּפָּקֵ֖ד מְק֥וֹם דָּוִֽד׃
<b style="color: gray;">רש"י</b> אל מושב הקיר . בראש המטה אצל הקיר : ויקם יהונתן . עמד ממקומו , לפי שאין דרך הבן להיות מיסב אצל אביו , שדרכן היה לאכול מסובין על המטות , והיה דוד מיסב בין יהונתן ובין שאול , עכשיו שלא בא דוד , לא היסב יהונתן , עד שישב אבנר מצד שאול , ואחר כך ישב יהונתן מצד אבנר . ואם תאמר לא ישב כלל , הרי הוא אומר ( פסוק לד ) : ויקם יהונתן מעל השלחן , מכלל שישב :
<b style="color: gray;">מצודת דוד</b> על מושבו . על המקום המיוחד לו לשבת בה , והוא במקום המושב שאצל הקיר : ויקם יהונתן . כי סדר הישיבה היה , אשר ישב דוד סמוך להמלך , ואחריו יהונתן , ואחריו אבנר , וישב עתה המלך במקומו , ויהונתן במקומו , ואבנר במקומו , וכשלא בא דוד , נשאר יהונתן יושב סמוך לאביו מבלי אמצעי , ואין מדרך הבן להסב אצל אביו , לזה קם יהונתן ממקומו לשבת במקום אבנר , והוא ישב במקום יהונתן מצד שאול , להיות הוא אמצעי בין שאול ליהונתן בנו . ( ולא ישב אבנר במקום דוד ונשאר יונתן במקומו , כי חשב פן יבוא עוד דוד וישב במקומו , ואף כי יהונתן ידע שלא יבוא , מכל מקום עשה עצמו בתחילה כלא יודע , עם שאמר בסוף שנשאל ממנו וכו' , ומטעם זה ישב מתחילה במקומו , כאלו לא ידע ) : ויפקד . נחסר היה המקום מן היושב :
<b style="color: gray;">מצודת ציון</b> ויפקד . מענין חסרון :
<h3>{כו}</h3>
וְלֹֽא־דִבֶּ֥ר שָׁא֛וּל מְא֖וּמָה בַּיּ֣וֹם הַה֑וּא כִּ֤י אָמַר֙ מִקְרֶ֣ה ה֔וּא בִּלְתִּ֥י טָה֛וֹר ה֖וּא כִּֽי־לֹ֥א טָהֽוֹר׃
<b style="color: gray;">רש"י</b> מקרה הוא . קרי ראה : בלתי טהור הוא . ועדיין לא טבל לקריו , שאלו טבל לקריו , אין צריך הערב שמש לחולין : כי לא טהור . זו היא נתינת טעם לדבר , לפי שאינו טהור , לפיכך לא בא , שלא יטמא את הסעודה :
<b style="color: gray;">מצודת דוד</b> ולא דבר . לא שאל מדוע לא בא דוד , כי חשב מקרה קרה לו שלא בא , ואותו מקרה בלתי טהור הוא , רצה לומר : שראה קרי ולזה לא בא , כי לא טהור הוא עדיין , כי לא טבל לקריו , ואין מהראוי לאכול בשלחן המלך הטמא והטהור יחדו :
<b style="color: gray;">מצודת ציון</b> מאומה . כלל לא : בלתי . ענינו כמו 'בל' ו'לא' :
<b style="color: gray;">רלב"ג</b> כי אמר מקרה הוא בלתי טהור הוא כי לא טהור . הרצון בזה לפי מה שאחשוב שכבר אמר שאול מקרה הוא שקרה שלא כא דוד אל הלחם לא במרד ולא במעל ממנו ולא בכונה או אולי בלתי טהור הוא ששמש מטתו והוא טמא עד הערב כי דוד הוא לא טהור ר''ל שלא נשמר מלשמש מטתו כי טבעו היה נוטה אל רבוי המשגל כמו שנתבאר מענינו ולזה נשמר מלבא אל שולחן המלך כי לא נכון שיאכלו הטמא והטהור יחדו בשלחן המלך עם שכבר אפשר שהיו אוכלים זבחי שלמים :
<b style="color: gray;">מלבי"ם פירוש המילות</b> ולא דבר שאול מאומה כי אמר בלבו מקרה הוא רצה לומר שראה קרי על ידי כן בלתי טהור הוא והם אכלו חוליהם בטהרה, והוסיף כי לא טהור, ובשנאתו את דוד אמר, זה בא מסבת שהוא לא טהור ומהרהר ביום ובא לידי טומאה בלילה, כן פי' מהרי''א :
<h3>{כז}</h3>
וַיְהִ֗י מִֽמָּחֳרַ֤ת הַחֹ֙דֶשׁ֙ הַשֵּׁנִ֔י וַיִּפָּקֵ֖ד מְק֣וֹם דָּוִ֑ד וַיֹּ֤אמֶר שָׁאוּל֙ אֶל־יְהוֹנָתָ֣ן בְּנ֔וֹ מַדּ֜וּעַ לֹא־בָ֧א בֶן־יִשַׁ֛י גַּם־תְּמ֥וֹל גַּם־הַיּ֖וֹם אֶל־הַלָּֽחֶם׃
<b style="color: gray;">רש"י</b> ממחרת החדש . ממחרת חידוש הלבנה : השני . ביום שני לחדש :
<b style="color: gray;">מצודת דוד</b> ממחרת החדש השני . רצה לומר : ממחרת ראש חדש , שהוא שני לחדש : גם תמול . כי חשב , אם היה מקרה , היה לו לבוא היום חלופו , עם שאין הדבר קבוע בכל יום מימות החול :
<b style="color: gray;">מלבי"ם פירוש המילות</b> החדש השני שעברו אז את החדש :
<h3>{כח}</h3>
וַיַּ֥עַן יְהוֹנָתָ֖ן אֶת־שָׁא֑וּל נִשְׁאֹ֨ל נִשְׁאַ֥ל דָּוִ֛ד מֵעִמָּדִ֖י עַד־בֵּ֥ית לָֽחֶם׃
<b style="color: gray;">מצודת דוד</b> נשאול נשאל . ממני שאל רשות ללכת עד בית לחם :
<b style="color: gray;">מלבי"ם פירוש המילות</b> ויען השיב, {{{א}}} שהלך ברשות ועל זה אמר נשאל נשאל, {{{ב}}} הטעם שנתן לו רשות הוא :
<h3>{כט}</h3>
וַיֹּ֡אמֶר שַׁלְּחֵ֣נִי נָ֡א כִּ֣י זֶבַח֩ מִשְׁפָּחָ֨ה לָ֜נוּ בָּעִ֗יר וְה֤וּא צִוָּֽה־לִי֙ אָחִ֔י וְעַתָּ֗ה אִם־מָצָ֤אתִי חֵן֙ בְּעֵינֶ֔יךָ אִמָּ֥לְטָה נָּ֖א וְאֶרְאֶ֣ה אֶת־אֶחָ֑י עַל־כֵּ֣ן לֹא־בָ֔א אֶל־שֻׁלְחַ֖ן הַמֶּֽלֶךְ׃
<b style="color: gray;">רש"י</b> והוא צוה לי אחי . גדול הבית צוה לי שאהיה שם , והוא אחי אליאב : אמלטה . אשקמוצי''ד בלע''ז , אלך יום אחד ואבוא :
<b style="color: gray;">מצודת דוד</b> שלחני . תן לי רשות ללכת : זבח משפחה . אותו היום היו בני משפחתו זובחים בעירו זבחי שלמים : והוא צוה לי . לבוא על הזבח , וחוזר ומפרש מי היה המצוה , ואמר . אחי אליאב הבכור הוא היה המצוה : אמלטה נא . מעבודת המלך , ואראה את אחי בשמחת הזבח : על כן לא בא . כי נתתי לו רשות ללכת , והלך לו :
<b style="color: gray;">מצודת ציון</b> אמלטה . ענין הצלה והשמטה מדבר מה :
<b style="color: gray;">רלב"ג</b> והוא צוה לי אחי . הוא על דרך אמרו ותפתח ותראהו את הילד שבאר אחר הכנוי הנושא והרצון כזה שאחיו צוה לדוד שילך שם :
<b style="color: gray;">מלבי"ם פירוש המילות</b> {{{א}}} כי זבח משפחה {{{ב}}} שאחיו הגדול צוה לו שיבא. וזה שכתוב והוא צוה לי אחי, {{{ג}}} שלא הלך לאכול ולשתות רק אמר ואראה את אחי :
<h3>{ל}</h3>
וַיִּֽחַר־אַ֤ף שָׁאוּל֙ בִּיה֣וֹנָתָ֔ן וַיֹּ֣אמֶר ל֔וֹ בֶּֽן־נַעֲוַ֖ת הַמַּרְדּ֑וּת הֲל֣וֹא יָדַ֗עְתִּי כִּֽי־בֹחֵ֤ר אַתָּה֙ לְבֶן־יִשַׁ֔י לְבָ֨שְׁתְּךָ֔ וּלְבֹ֖שֶׁת עֶרְוַ֥ת אִמֶּֽךָ׃
<b style="color: gray;">רש"י</b> נעות המרדות . לשון נע , אשה נעה ונדה , יוצאנית , כאשר תאמר 'זעוה' מן 'זע' , כן תאמר 'נעוה' מן 'נע' , והתי''ו מן הדיבוק , שהוא דבוק למרדות : המרדות . שהיא ראויה לרדות ולייסר . דבר אחר : כשחטפו בני בנימן מבנות שילה שיצאו לחול בכרמים , היה שאול ביישן ולא רצה לחטוף , עד שבאתה היא עצמה והעיזה פניה ורדפה אחריו : נעות . על שם הכרמים , והיא גת , כמו ( עבודה זרה עד ב ) : נעוה ארתחו . יטופון נעווהי בחמר ( תרגום פרשת ויחי פסוק חכלילי עינים ( בראשית מט יב ) ) , ולא מן השם :
<b style="color: gray;">מצודת דוד</b> בן נעות המרדות . רצה לומר : כאשר אמך היא נפשעת בדבר המרידה למרוד בי , כן אתה בנה דומה לה לפשוע בדבר המרד : הלא ידעתי . מאז ידעתי שאתה בוחר בבן ישי להיות מולך , וזה לבשתך ולבושת הגלות דופי אמך , כי הלא יאמרו הבריות , אין זה כי אם זנתה אמו והוא אינו בן שאול , ולזה יאהב לשונאי שאול :
<b style="color: gray;">מצודת ציון</b> נעות . מלשון עון ופשע : המרדות . מלשון מרד : לבן ישי . כמו בבן ישי , ובא הלמ''ד במקום הבי''ת , וכן ( תהלים ט ה ) : ישבת לכסא , ומשפטו : בכסא . ערוה . ענינו הגלות הדופי , כמו ( דברים כד ה ) : ערות דבר :
<b style="color: gray;">רלב"ג</b> בן נעות המרדות . ר''ל מעוותת המוסר כאילו יאמר שלא הוכיחתו אמו בקטנותו ולזה לא קבל מוסר כראוי ויהיה הרצון במרדות מוסר ובזה אמרו רבותינו מכת מרדות או יהיה הרצון במרדות ממשלה מענין וירד מים עד ים והוא היותר נכון וירצה בזה שהוא בן אשה שאינה ראויה לממשלה אבל היא מעוותת בדבר הממשלה כי אין מינה נאות לאדנות ובזה יאמר ביהונתן שהוא בלתי ראוי לממשלה כי הוא בוחר במה שימנעהו ממלוך על ישראל והוא דוד :
<b style="color: gray;">מלבי"ם פירוש המילות</b> בן נעות המרדות מציין במליצה את המרד בעצם מופשט, ודרך המרד, שימרוד עבד על אדוניו לפרוק עול או למלוך תחתיו, אבל לא שימרוד בן באביו להמליך תחתיו איש נכרי, ואם יקרה זה הוא מרד של שגעון ועוות השכל, רצה לומר אתה מורד נעוות ומשוגע, הלא ידעתי כי בחר אתה לבן ישי על תכלית זה למרוד בי, וזכר נא כי הוא לבשתך ולבשת ערות אמך, שתוסר המלוכה מזרעה אל איש נכרי :
<h3>{לא}</h3>
כִּ֣י כָל־הַיָּמִ֗ים אֲשֶׁ֤ר בֶּן־יִשַׁי֙ חַ֣י עַל־הָאֲדָמָ֔ה לֹ֥א תִכּ֖וֹן אַתָּ֣ה וּמַלְכוּתֶ֑ךָ וְעַתָּ֗ה שְׁלַ֨ח וְקַ֤ח אֹתוֹ֙ אֵלַ֔י כִּ֥י בֶן־מָ֖וֶת הֽוּא׃
<b style="color: gray;">מצודת דוד</b> כי כל הימים . רצה לומר : כי אם לא בחרת בו שימלוך הוא , לא היית מצילו מידי , כי כל ימי חייו לא תתקיים , לא אתה ולא המלכות : ועתה שלח . הואיל ואתה נתת לו רשות ללכת , עליך להשיבו , כי הוא בן מות , ואמיתנו :
<b style="color: gray;">מצודת ציון</b> תכון . מלשון הכנה וקיום : בן מות . איש מות :
<b style="color: gray;">מלבי"ם פירוש המילות</b> כי כל הימים אשר בן ישי חי והגם שתמלוך לא תכון על בסיס ויסוד חזק כי ימרד בך, ועתה שלח וקח אותו אלי כי הוא לטובתך, כי בן מות הוא יען מורד במלכות :
<h3>{לב}</h3>
וַיַּ֙עַן֙ יְה֣וֹנָתָ֔ן אֶת־שָׁא֖וּל אָבִ֑יו וַיֹּ֧אמֶר אֵלָ֛יו לָ֥מָּה יוּמַ֖ת מֶ֥ה עָשָֽׂה׃
<b style="color: gray;">מצודת דוד</b> מה עשה . אם ה' המליכו , מה עשה הוא :
<h3>{לג}</h3>
וַיָּ֨טֶל שָׁא֧וּל אֶֽת־הַחֲנִ֛ית עָלָ֖יו לְהַכֹּת֑וֹ וַיֵּ֙דַע֙ יְה֣וֹנָתָ֔ן כִּֽי־כָ֥לָה הִ֛יא מֵעִ֥ם אָבִ֖יו לְהָמִ֥ית אֶת־דָּוִֽד׃
<b style="color: gray;">מצודת דוד</b> כי כלה היא . רצה לומר : סוף גמר דעת אביו הוא להמיתו :
<b style="color: gray;">מצודת ציון</b> ויטל . השליך :
<h3>{לד}</h3>
וַיָּ֧קָם יְהוֹנָתָ֛ן מֵעִ֥ם הַשֻּׁלְחָ֖ן בָּחֳרִי־אָ֑ף וְלֹא־אָכַ֞ל בְּיוֹם־הַחֹ֤דֶשׁ הַשֵּׁנִי֙ לֶ֔חֶם כִּ֤י נֶעְצַב֙ אֶל־דָּוִ֔ד כִּ֥י הִכְלִמ֖וֹ אָבִֽיו׃
<b style="color: gray;">רש"י</b> נעצב אל דוד . בשביל דוד : כי הכלימו אביו . בשביל דוד :
<b style="color: gray;">מצודת דוד</b> ביום החדש השני . רצה לומר : ביום השני להחדש : אל דוד . בראותו כי כלתה אליו הרעה : כי הכלימו . ובעבור כי הכלימו אביו שקראו בן נעות המרדות , והטיל עליו החנית :
<b style="color: gray;">רלב"ג</b> כי נעצב אל דוד כי הכלימו אביו . באר בזה ששני דברים היו סבה שלא אכל יהונתן ביום החדש השני לחם האחד כי היה נעצב אל דוד שיצטרך שיפרד ממנו מפחד אביו והיא היתה הסבה היותר חזקה ולזה הקדימה והסבה השנית היא כי הכלימו אביו במה שקרא לו בן נעות המרדות :
<b style="color: gray;">מלבי"ם פירוש המילות</b> כי הכלמו רצה לומר הגם שהכלימו אביו לא על זה נעצב רק על דוד :
<h3>{לה}</h3>
וַיְהִ֣י בַבֹּ֔קֶר וַיֵּצֵ֧א יְהוֹנָתָ֛ן הַשָּׂדֶ֖ה לְמוֹעֵ֣ד דָּוִ֑ד וְנַ֥עַר קָטֹ֖ן עִמּֽוֹ׃
<b style="color: gray;">רש"י</b> למועד דוד . למועד אשר קבע לו דוד :
<b style="color: gray;">מצודת דוד</b> ויהי בבוקר . ביום השלישי מהחדש , ולא ביום השני כאשר קבעו , כי חשב פן ירגיש מי בדבר , ולזה הלך בבוקר שאז הדרך לעשות טיול ולירות בחצים , ובעל כרחו ישב שם דוד עד בואו : למועד דוד . אל המקום המיועד , אשר דוד נועד להסתר בה :
<b style="color: gray;">מצודת ציון</b> למועד . מקום המיועד וקבוע , וכאשר יאמר על זמן קבוע , כמו כן יאמר על מקום קבוע , וכן ( איוב ל כג ) ובית מועד לכל חי :
<b style="color: gray;">מלבי"ם פירוש המילות</b> למועד דוד כי א''ל כעת מחר השלישית אחקור, והוא בתחילת היום :
<h3>{לו}</h3>
וַיֹּ֣אמֶר לְנַעֲר֔וֹ רֻ֗ץ מְצָ֥א נָא֙ אֶת־הַ֣חִצִּ֔ים אֲשֶׁ֥ר אָנֹכִ֖י מוֹרֶ֑ה הַנַּ֣עַר רָ֔ץ וְהֽוּא־יָרָ֥ה הַחֵ֖צִי לְהַעֲבִרֽוֹ׃
<b style="color: gray;">רש"י</b> להעבירו . החצי עבר את הנער :
<b style="color: gray;">מצודת דוד</b> הנער דץ . אחר שירה החץ הראשון , רץ הנער אחריו , ובעודו רץ ירה השני להעביר אותו להלאה מהחץ הראשון :
<b style="color: gray;">מצודת ציון</b> מורה . מלשון יריה והשלכה :
<b style="color: gray;">רלב"ג</b> רוץ מצא נא את החצים אשר אנכי מורה . קצר הכתוב וזה כי הוא באר לנער אי זה דבר ישים לו למטרה והוא האבן האזל : והוא ירה החצי להעבירו . ר''ל שיהונתן ירה חצו בחוזק כנגד מקום אחר יותר רחוק מהאבן ההוא כדי שיעבור החץ המקום שהגביל הנער :
<b style="color: gray;">מלבי"ם פירוש המילות</b> (לו-לט) להעבירו כדי שיאמר ממך והלאה. והיו שני הסימנים הנ''ל, {{{א}}} שאמר והלאה, {{{ב}}} שאמר מהרה חושה, כנ''ל :
<h3>{לז}</h3>
וַיָּבֹ֤א הַנַּ֙עַר֙ עַד־מְק֣וֹם הַחֵ֔צִי אֲשֶׁ֥ר יָרָ֖ה יְהוֹנָתָ֑ן וַיִּקְרָ֨א יְהוֹנָתָ֜ן אַחֲרֵ֤י הַנַּ֙עַר֙ וַיֹּ֔אמֶר הֲל֥וֹא הַחֵ֖צִי מִמְּךָ֥ וָהָֽלְאָה׃
<b style="color: gray;">מצודת דוד</b> עד מקום החצי . אשר ירה בראשונה : הלא החצי . אשר יריתי באחרונה , הלא היא ממך והלאה :
<b style="color: gray;">מצודת ציון</b> אחרי הנער . רצה לומר אל הנער כשהוא אחריו :
<b style="color: gray;">רלב"ג</b> עד מקום החצי אשר ירה יהונתן . ר''ל עד המקום שאמר לנער שישים לו למטרה והוא אבן האזל והנה עבר החץ המקום ההוא כי יהונתן השתדל בזה כמו שקדם כדי שיאמר לנער הלא החצי ממך והלאה ויבין דוד כי שלחהו הש''י וימלט כאשר יוכל והנה היה ירא יהונתן שלא יוכל לדבר עמו פנים בפנים ולזה הוצרך לזאת האות כי אולי יבאו אנשים בשדה ההוא ולא יוכל דוד לצאת אל יהונתן לדבר עמו אך אחר שראה יהונתן שלא היו שם כי אם הוא ונערו שלח נערו אל העיר והרגיש דוד כי אין שם איש ולזה שלח יהונתן נערו וקם דוד מהמקום שהיה נסתר בו ונתן תודה ליהונתן והשתחוה לו שלש פעמים :
<h3>{לח}</h3>
וַיִּקְרָ֤א יְהֽוֹנָתָן֙ אַחֲרֵ֣י הַנַּ֔עַר מְהֵרָ֥ה ח֖וּשָׁה אַֽל־תַּעֲמֹ֑ד וַיְלַקֵּ֞ט נַ֤עַר יְהֽוֹנָתָן֙ אֶת־(החצי) [הַ֣חִצִּ֔ים] וַיָּבֹ֖א אֶל־אֲדֹנָֽיו׃
<b style="color: gray;">מצודת דוד</b> מהרה חושה . רוץ מהר אחר השניה , ולא תעמוד במקום הראשונה : את החצים . הראשונה והשניה :
<b style="color: gray;">מצודת ציון</b> חושה . גם היא כענין מהירות , כמו ( תהלים לח כג ) : חושה לעזרתי , וכפל הדבר במלות שונות :
<h3>{לט}</h3>
וְהַנַּ֖עַר לֹֽא־יָדַ֣ע מְא֑וּמָה אַ֤ךְ יְהֽוֹנָתָן֙ וְדָוִ֔ד יָדְע֖וּ אֶת־הַדָּבָֽר׃
<b style="color: gray;">מצודת דוד</b> לא ידע מאומה . מהסימן הנעשה ביריית אלו החצים :
<h3>{מ}</h3>
וַיִּתֵּ֤ן יְהֽוֹנָתָן֙ אֶת־כֵּלָ֔יו אֶל־הַנַּ֖עַר אֲשֶׁר־ל֑וֹ וַיֹּ֣אמֶר ל֔וֹ לֵ֖ךְ הָבֵ֥יא הָעִֽיר׃
<b style="color: gray;">מצודת דוד</b> את כליו . הקשת והחצים :
<h3>{מא}</h3>
הַנַּעַר֮ בָּא֒ וְדָוִ֗ד קָ֚ם מֵאֵ֣צֶל הַנֶּ֔גֶב וַיִּפֹּ֨ל לְאַפָּ֥יו אַ֛רְצָה וַיִּשְׁתַּ֖חוּ שָׁלֹ֣שׁ פְּעָמִ֑ים וַֽיִּשְּׁק֣וּ ׀ אִ֣ישׁ אֶת־רֵעֵ֗הוּ וַיִּבְכּוּ֙ אִ֣ישׁ אֶת־רֵעֵ֔הוּ עַד־דָּוִ֖ד הִגְדִּֽיל׃
<b style="color: gray;">רש"י</b> מאצל הנגב . ( תרגום : ) מסטר אבן אתא דלקבל דרומא : עד דוד הגדיל . הרבה לבכות :
<b style="color: gray;">מצודת דוד</b> הנער בא . רצה לומר : הלך לבוא העירה : ודוד קם . היות מתחלה היו שם אנשים , ולא היה יכול לדבר עם דוד פנים אל פנים וכאשר חשש מזה מאז , ולכך עשה הסימן עם החצים , וכאשר גמר הסימן , הלכו להם האנשים , ושלח גם הוא את הנער , וכאשר שמע דוד בשלחו את הנער , הבין בדבר שאין שם איש , וקם ממקומו והלך אליו : מאצל הנגב . מצד הדרומי של אבן האזל , ויהונתן ירה החצים מול צד הצפוני : לאפיו . על פניו : את רעהו . עם רעהו , על כי היה קשה להם הפרידה : עד דוד הגדיל . הרבה לבכות יותר מיהונתן :
<b style="color: gray;">מצודת ציון</b> הגדיל . מלשון גודל ורבוי :
<b style="color: gray;">רלב"ג</b> ויבכו איש את רעהו עד דוד הגדיל . ר''ל שדוד הגדיל לבכו' יותר מן הראוי לו למה שהיה בו מן הפחד מפני שאול ולזה מהר יהונתן לשלוח את דוד ונפרדו איש מעל אחיו :
<b style="color: gray;">מלבי"ם פירוש המילות</b> (מא-מב) עד דוד הגדיל רצה לומר עד שהתחיל דוד לבכות בקול גדול ונתירא שלא ישמע לכן א''ל לך לשלום והזכירו שנית השבועה שנשבעו בשם ה' והגם שהם יתרחקו ה' קרוב אליהם, שלא יפסיק בינם המקום, וזה שכתוב ביני ובינך, ולא הזמן וזה שאמר עד עולם :
<h3>{מב}</h3>
וַיֹּ֧אמֶר יְהוֹנָתָ֛ן לְדָוִ֖ד לֵ֣ךְ לְשָׁל֑וֹם אֲשֶׁר֩ נִשְׁבַּ֨עְנוּ שְׁנֵ֜ינוּ אֲנַ֗חְנוּ בְּשֵׁ֤ם יְהוָה֙ לֵאמֹ֔ר יְהוָ֞ה יִֽהְיֶ֣ה ׀ בֵּינִ֣י וּבֵינֶ֗ךָ וּבֵ֥ין זַרְעִ֛י וּבֵ֥ין זַרְעֲךָ֖ עַד־עוֹלָֽם׃
<b style="color: gray;">רש"י</b> לך לשלום . והשבועה אשר נשבענו , ה' יהיה עד עליה עד עולם :
<b style="color: gray;">מצודת דוד</b> אשר נשבענו . כאומר זכור תזכור אשר נשבענו ואמרנו : ה' יהיה לעד ביני ובינך וכו' :
<h2>שמואל א פרק-כא</h2>
<h3>{א}</h3>
וַיָּ֖קָם וַיֵּלַ֑ךְ וִיהוֹנָתָ֖ן בָּ֥א הָעִֽיר׃
<b style="color: gray;">מצודת דוד</b> ויקם וילך . על דוד יאמר :
<h3>{ב}</h3>
וַיָּבֹ֤א דָוִד֙ נֹ֔בֶה אֶל־אֲחִימֶ֖לֶךְ הַכֹּהֵ֑ן וַיֶּחֱרַ֨ד אֲחִימֶ֜לֶךְ לִקְרַ֣את דָּוִ֗ד וַיֹּ֤אמֶר לוֹ֙ מַדּ֤וּעַ אַתָּה֙ לְבַדֶּ֔ךָ וְאִ֖ישׁ אֵ֥ין אִתָּֽךְ׃
<b style="color: gray;">מצודת דוד</b> ויחרד . מיהר בחרדה לקראתו : מדוע אתה לבדך . שאין מהראוי לשר וגדול ללכת יחידי :
<b style="color: gray;">מצודת ציון</b> נבה . היא נוב , והה''א בסופה , במקום למ''ד בתחילתה :
<b style="color: gray;">רלב"ג</b> מדוע אתה לבדך ואיש אין אתך . תמה על שר וגדול כדוד עם שהיה חתן המלך שילך יחידי :
<b style="color: gray;">מלבי"ם פירוש המילות</b> מדוע אתה לבדך, שאם הולך בצרכי המלחמה איה הצבא, ואם בשליחות המלך איה נעריו ומשרתיו :
<h3>{ג}</h3>
וַיֹּ֨אמֶר דָּוִ֜ד לַאֲחִימֶ֣לֶךְ הַכֹּהֵ֗ן הַמֶּלֶךְ֮ צִוַּ֣נִי דָבָר֒ וַיֹּ֣אמֶר אֵלַ֗י אִ֣ישׁ אַל־יֵ֧דַע מְא֛וּמָה אֶת־הַדָּבָ֛ר אֲשֶׁר־אָנֹכִ֥י שֹׁלֵֽחֲךָ֖ וַאֲשֶׁ֣ר צִוִּיתִ֑ךָ וְאֶת־הַנְּעָרִ֣ים יוֹדַ֔עְתִּי אֶל־מְק֥וֹם פְּלֹנִ֖י אַלְמוֹנִֽי׃
<b style="color: gray;">רש"י</b> ואת הנערים יודעתי . לשון טורח , הנערים אשר יצאו עמי , הטרחתים לרוץ לפני אל מקום פלוני אלמוני : יודעתי . כמו ( שופטים ח טז ) : ויודע בהם את אנשי סכות : פלוני אלמוני . 'אלמון' מאין שם , שאיני חפץ להזכיר , כי דבר סתר הוא : פלוני . כמו ( דברים יז ח ) : 'כי יפלא' , יתכסה :
<b style="color: gray;">מצודת דוד</b> אשר וכו' . רצה לומר : לא מה שהמלך שלחני , ולא מדבר השליחות אשר צוני , ולזה באתי הנה יחידי : ואת הנערים . המשרתים שלי , הודעתי אותם ללכת אל מקום פלוני אלמוני , רצה לומר : הנסתר והמכוסה ואין לגלותה , ושמה ימתינו עד בואי :
<b style="color: gray;">מצודת ציון</b> יודעתי . כמו הודעתי : פלוני . מלשון פלא ומכוסה : אלמוני . מלשון , אלם , ורצה לומר אין לגלות המקום ולאומרה , כאלם לא יפתח פיו , וכן ( מלכים ב ו ח ) : אל מקום פלוני אלמוני תחנותי :
<b style="color: gray;">רלב"ג</b> ואת הנערים יודעתי אל מקום פלוני אלמני . ר''ל ואת הנערים הודעתי שילכו לפני ואמצאם במקום איני רוצה לגלותו ולזה יהיה המקום ההוא נסתר ונעלם והסבה בזה שמירתי צוואת המלך שלא יודע לאיש הדרך אשר אני הולך בה וידמה שדוד שאל לו באלהים אם תצליח דרכו שהוא הולך בה כי כבר נגלה במה שאחר זה שדוד שאל לו באלהים ולפי שהוא אמר לאחימלך כי המלך צוהו שלא יגלה סודו לשום אדם היה מחוייב שישאל לו זה דרך כללות :
<b style="color: gray;">מלבי"ם פירוש המילות</b> את הדבר וכו' רצה לומר שצוה שלא ידע איש לא הדבר עצמו מה הוא, ואף לא המקום שילך שם וזה שכתוב ואשר צויתך. ולכן לא יכול לקחת נער עמו שיודע לו המקום, ולא להשאיר הנערים במקום נודע שאז יודע להם המקום על ידי עובר ושב ממקום דוד אל מקום הנערים לכן הודעתי והזמנתי את הנערים שיעמדו במקום פלוני נעלם מאיש :
<h3>{ד}</h3>
וְעַתָּ֗ה מַה־יֵּ֧שׁ תַּֽחַת־יָדְךָ֛ חֲמִשָּׁה־לֶ֖חֶם תְּנָ֣ה בְיָדִ֑י א֖וֹ הַנִּמְצָֽא׃
<b style="color: gray;">רש"י</b> או הנמצא . אם אין חמשה , תן לי מה שנמצא בידך :
<b style="color: gray;">מצודת דוד</b> ועתה . הואיל ומהלכי היא בסוד , אין להמציא לי לחם מזולת , לזאת מה יש מהלחם תחת ידך , אם חמשה תנה בידי : או הנמצא . רצה לומר : ואם אין חמשה בידך , תן הנמצא ואם פחות מחמשה :
<b style="color: gray;">מצודת ציון</b> תחת ידך . רוצה לומר ברשותך :
<b style="color: gray;">מלבי"ם פירוש המילות</b> ועתה אחר שהנחתי שם חמשה נערים רחוק מעיר מושב, תנה חמשה לחם לחמשה נערים או אם אין לך חמשה תן הנמצא תחת ידך :
<h3>{ה}</h3>
וַיַּ֨עַן הַכֹּהֵ֤ן אֶת־דָּוִד֙ וַיֹּ֔אמֶר אֵֽין־לֶ֥חֶם חֹ֖ל אֶל־תַּ֣חַת יָדִ֑י כִּֽי־אִם־לֶ֤חֶם קֹ֙דֶשׁ֙ יֵ֔שׁ אִם־נִשְׁמְר֥וּ הַנְּעָרִ֖ים אַ֥ךְ מֵאִשָּֽׁה׃
<b style="color: gray;">רש"י</b> אך מאשה . בקושי אני מאכילן לזרים , אך זה אי אפשר שאכילנו לטמאים :
<b style="color: gray;">מצודת דוד</b> לחם קדש . לחם הפנים היו , וכבר נסתלקו מהשלחן והוקטרו הבזיכין : אם נשמרו הנערים . הם הנערים שאמר דוד ששלחם אל מקום פלוני אלמוני וחשב שהאמת אתו ולהם יביא הלחם : אך מאשה . כאלו אמר אך אם נשמרו הנערים מאשה , רצה לומר : מטומאת קרי , ואף שהלחם ההוא אסור לזרים , מכל מקום רצה להאכילם מחמת גודל הרעבון , אולם דוקא לטהורים :
<b style="color: gray;">מצודת ציון</b> חול . חולין :
<b style="color: gray;">רלב"ג</b> כי אם לחם קדש יש . יתכן שבחר מלחם הקדשים מה שאסורו יותר קל והוא קדשים קלים כמו הענין בלחמי תודה ועליו אמר שיתנהו לו ולנעריו : אם נשמרו הנערים אך מאשה . והנה יחס זה לנערי' לכבוד דוד ואחשוב שיהיה הרצון בזה שיהיו נשמרים מטומאת אשה וממה שידמה לזאת הטומאה :
<b style="color: gray;">מלבי"ם פירוש המילות</b> ויען הכהן, אין לחם חל אל תחת ידי כי אם לחם קדש יש, לפי הפשט היה בידו תרומת לחמי תודה ומבואר בזבחים (דף קי''ז) שתרומת לחמי תודה אינו נוהג רק בזמן במה גדולה, ומכל מקום היה דרכם להרימם ולתת לכהן המקריב, כמו שהיו נוהגים בחזה ושוק שגם כן אין נוהגים בבמה (וכמ''ש למעלה ט' על וירם את השוק והעלי') ובכ''מ דינו כקדשים קלים שנאכלים לזרים ולא לטמאים וזה שכתוב אם נשמרו הנערים אך מאשה :
<h3>{ו}</h3>
וַיַּעַן֩ דָּוִ֨ד אֶת־הַכֹּהֵ֜ן וַיֹּ֣אמֶר ל֗וֹ כִּ֣י אִם־אִשָּׁ֤ה עֲצֻֽרָה־לָ֙נוּ֙ כִּתְמ֣וֹל שִׁלְשֹׁ֔ם בְּצֵאתִ֕י וַיִּהְי֥וּ כְלֵֽי־הַנְּעָרִ֖ים קֹ֑דֶשׁ וְהוּא֙ דֶּ֣רֶךְ חֹ֔ל וְאַ֕ף כִּ֥י הַיּ֖וֹם יִקְדַּ֥שׁ בַּכֶּֽלִי׃
<b style="color: gray;">רש"י</b> עצורה לנו . עצורה ממנו : ויהיו כלי הנערים קדש . טהורים : והוא דרך חול . והלחם משנסתלק מעל השולחן והקטירו הבזיכין , קרוב הוא להיות חולין , שיצא מידי מעילה משיהיה לו שעת היתר לכהנים : ואף כי היום יקדש בכלי . ואפילו אם היום היתה תחלת קדושתו על השלחן , הייתי זקוק ליטלו משם ולהאכילנו , שאחזו בולמוס ומסוכן הוא , כך מפורש במנחות :
<b style="color: gray;">מצודת דוד</b> כי אם אשה עצורה לנו . רצה לומר : לא כמו שתחשוב אתה שאין אנו נשמרים מאשה , לא כן היא , כי אם אשה מנועה מאתנו מן כעת תמול השלישי בזמן צאתי מביתי , ואף בגדי הנערים המה טהורים וראוים לקודש , כי טהרו אותם : והוא דרך חל . והלחם ההוא משנסתלק מעל השלחן וקרבו הבזיכין , קרוב הוא להיות חולין , כי יצא מידי מעילה משיש בו היתר לכהנים : ואף כי היום וכו' . רצה לומר : ואפילו אם היום היתה תחילת קדושתו על השלחן , ועדיין יש בו מעילה , עם כל זאת מותר לי לאכלם , כי אחזו בולמוס , והוא חולי הרעבון והכל מותר משום פקוח נפש , כן פירשו רבותינו במנחות ( צה ב ) :
<b style="color: gray;">מצודת ציון</b> עצורה . מנועה , כמו ( דברים יא וז ) : ועצר את השמים : לנו . רוצה לומר מעמנו : כתמול שלשם . רוצה לומר כתמול השלישי שלפני היום : דרך חול . רוצה לומר ענין חולין :
<b style="color: gray;">רלב"ג</b> כי אם אשה עצורה לנו וגו' . ר''ל הנה אשה היתה נמנעת לנו מעת צאתנו שהיתה מאתמול שלשם לרוב זריזותנו לעשות מצות המלך והנה היו כלי הנערי' ראויים לקדש כי טהרנו עצמנו בצאתנו : והוא דרך חול . רצוני שכן דרך אוכלי חולין שתהיה מעלתם כמעלתי לאכל חוליהן בטהרה ר''ל על טהרת הקדש , ואף כי היום שיהיה בכלינו נהיה נשמרים ונזהרים לאכלו בטהרה ויהיה הרצון בזה והוא הנכון הנה אם היתה עצורה כתמול שלשם לבא אליה כצאתי טהרנו את עצמנו ויהיו כלי הנערים ראויי' לקדש והנה זה הוא דרכנו ומנהגנו גם באכילת חולי' שנשתדל לאכלם על טהרת הקדש ובהיות הענין כן איך לא נהיה נזהרים לאכל בטהרת הקדש כשיהיה בכלינו :
<b style="color: gray;">מלבי"ם פירוש המילות</b> ויען דוד וכו' כי אם אשה השיב אין חשש טומאת קרי כי אשה עצרה ונמנעת מאתנו מתמול שלשום שאנחנו בדרך, וגם אין חשש טומאת כלים כי כלי הנערים קדש, וגם אין איסור מצד היותה תרומת לחמי תודה (וכדעת ר''א שם בגמרא או כל''ק דרמי בר חמא שם) כי הוא דרך חל רצה לומר שנהגו בו דרך חול שלא הניפוהו לפני ה' לשם תרומה, כי הוא זמן במה קטנה שאין תנופה ותרומת לחמי תודה נוהג, וכן אין בו איסור מצד שיצאו לחוץ, שאיסור חוץ אינו נוהג רק בשילה שק''ק נאכלים בכל הרואה, לא כן בנוב וגבעון אחר שהותרו הבמות, וזה שכתוב והוא דרך חול ואף כי היום יקדש בכלי, רצה לומר הגם שקדשו על ידי כלי שרת [כי לחמי תודה קדשו בשחיטת הזבחים על ידי הסכין שהוא כלי שרת כמ''ש במנחות (דף ע''ח)]. בכ''ז הוא דרך חול ונוהגים בו כחולין לאכלו בכל מקום ולכל אדם, ועל זה אמר ואף כי היום רצה לומר היום בנוב אינו כימי קדם בשילה שתועיל כלי שרת. ועל זה אמר :
<h3>{ז}</h3>
וַיִּתֶּן־ל֥וֹ הַכֹּהֵ֖ן קֹ֑דֶשׁ כִּי֩ לֹא־הָ֨יָה שָׁ֜ם לֶ֗חֶם כִּֽי־אִם־לֶ֤חֶם הַפָּנִים֙ הַמּֽוּסָרִים֙ מִלִּפְנֵ֣י יְהוָ֔ה לָשׂוּם֙ לֶ֣חֶם חֹ֔ם בְּי֖וֹם הִלָּקְחֽוֹ׃
<b style="color: gray;">רש"י</b> לשום לחם חם . אחר , ביום הלקח זה . ורבותינו אמרו ( יומא כא א ) : חם ביום הלקחו , גם ביום סלוקו , חם כיום סדורו :
<b style="color: gray;">מצודת דוד</b> ויתן וכו' קדש וכו' . נתן לו לחם הפנים , כי לא היה לו לחם אחר כי אם אלו : המוסרים . אשר נסתלקו מן השלחן , לשום במקומם לחם חם , בעת הלקח את אלו שהיו מונחים על השלחן כל השבוע [ ואף שהלחם המסודר בשבת היה נאפה מערב שבת , מכל מקום היה מונח במקום שישמור חומו ] :
<b style="color: gray;">מצודת ציון</b> המוסרים . מלשון הסרה :
<b style="color: gray;">רלב"ג</b> ויתן לו הכהן קדש . ר''ל כי לא היה שם לחם אחר לתת לו כי אם לחם הפנים שאינם מוסרים מלפני שולחן הזהב כי אם לשום לחם חום תחתיו ביום הלקחו באופן שיהיו בשלחן תמיד שתי מערכות לחם הפנים והנה לא היו מסירים אותו כי אם ביום השבת כמו שנתבאר בתורה ואז היה מתחלק לכהנים ולזה לא היה דרך לאחימלך לתת לדוד מלחם הפנים וידמה שאמר זה להורות שאם היה אפשר לו זה היה יותר נכון לו לתת לו לדוד מלחם הפנים כי אחר הקרב' מכשיריו והם בזיכי הלבונה אין בו מעילה כלל וידמה לפי זה המאמר שהיה בקדש שנתן יותר מהנטייה מדרכי התורה ממה שיהיה בלחם הפנים אחר הקרב' מתיריו ולזה ידמה שזה הקד' שנתן לו הוא תרומה או מנחה והתיר הכהן אכילתה לזר ולא אכילתה בטומאה כי הזרו' יתכן שיותר מפני פקוח נפש כי האכילה היא בעצמותה מסירה הסכנה שתהיה מהרעב ואולם הטומאה אין ראוי שתדח' מפני זה אחר שאינה בעצמותה סבה להסיר הסכנה ולזאת הסבה בעינה יותר לכבות את הנר בשכת בשביל החולה שיישן כשהיה בחליו סכנה ולא יותר לטלטל את הנר להוציאו חוץ מחדר החולה כמו שבארנו במקומו והנה קרא הלחם שישימו תחת הלחם המוסר לחם חום כי הוא היה נאפה מחדש סביב יום השבת עם שהוא אפשר שהיה עומד בדפוסיו של זהב שהיה נאפה בהם עד עת המערכה ואז היה נשמר חומו קצת לזאת הסבה :
<b style="color: gray;">מלבי"ם פירוש המילות</b> ויתן לו הכהן קדש שהוא תרומת לחמי תודה, ובאר הטעם שלא נתן לו לחם אחר, כי לא היה שם לחם (כי היתה עיר שכולה כהנים) כי אם לחם הפנים המוסרים מלפני ה' לשום לחם חם אחר תחתיו משום דכתיב לפני תמיד, והגם שהלחם שלקחו מעל השולחן קל מהלחם שעל השולחן שאין בו מעילה וכ''ש שקל מתרומה שחייב עליו מיתה בכ''ז לא יכול לתתה לו כי אסורה לזרים, ולדעת חכמינו זכרונם לברכה נתן לו לחם הפנים המוסרים מעל השולחן כי דוד אחזו בולמוס, וכבר באר זה בפר''ד כי לכן נתן לו לה''פ המוסרים כדין מי שאחזו בולמוס שמאכילים אותו הקל הקל תחלה, ודוד א''ל שיתן לו חמשה לחם, כי הכ''ג היה נוטל חמש חלות כמ''ש ביומא וא''ל שיתן לו חמש חלות תיכף כי בהם תתישב דעתו, או יתן לו הנמצא אם נמצא בידו חולין טוב יותר, והשיב לו הכהן עמ''ש או הנמצא, אין לחם חול, תרגם יונתן כי אם לחם קדש, והוא לה''פ אחר הקטרת הבזיכין שהוא הקל מכולם, כי הסדר הוא תרומה חייב עליו מיתה, לחם הפנים קודם הקטרת הבזיכין קל יותר שהוא רק בלאו, ולה''פ אחר הקטרה קל מכולם שאין בו מעילה, אך בתנאי אם נשמרו הנערים אך מאשה, כי אם הם טמאים יתהפך הדבר, שאיסור קדש חמור מתרומה שטמא האוכל קדש הוא בכרת (כמ''ש הרמב''ם פי''ח מהלכות פה''מ) וגבי תרומה ליכא כי אם חיוב מיתה בידי שמים (כמ''ש הרמב''ם פ''ו מהלכות תרומות) וקל מכולם לה''פ קודם הקטרת הבזיכין שאינו חייב משום טומאה עד שיקרבו מתיריו (כמ''ש הרמב''ם פ''ב מהל' מעילה) ואז היה ראוי להאכילו תרומה, ואחריו לה''פ שעל השולחן, ואחריו לה''פ המוסרים מעל השולחן שחמור מכולם ודוד השיב כי אשה עצורה לנו וכלי הנערים קדש ואין חשש טומאה, ויען לא באר איזה קדש י''ל אם לה''פ שעל השולחן או לה''פ המוסרים, א''ל שהוא דרך חול נגד תרומה אף כי היום יקדש בכלי, רצה לומר גם לחם שעל השלחן קל נגד תרומה כנ''ל, אחר שהוא רק בלאו, לכן ויתן לו הכהן קדש לא תרומה, כי לא היה שם לחם אחר כי אם לה''פ המוסרים שהוא הקל מכולם :
<h3>{ח}</h3>
וְשָׁ֡ם אִישׁ֩ מֵעַבְדֵ֨י שָׁא֜וּל בַּיּ֣וֹם הַה֗וּא נֶעְצָר֙ לִפְנֵ֣י יְהוָ֔ה וּשְׁמ֖וֹ דֹּאֵ֣ג הָאֲדֹמִ֑י אַבִּ֥יר הָרֹעִ֖ים אֲשֶׁ֥ר לְשָׁאֽוּל׃
<b style="color: gray;">רש"י</b> נעצר לפני ה' . עוצר עצמו לפני אהל מועד , לעסוק בתורה : אביר הרועים . אב בית דין :
<b style="color: gray;">מצודת דוד</b> נעצר . מעוכב שם , להתבודד בעבודת ה' : אביר הרועים . גדול וממונה על רועי מקנה המלך :
<b style="color: gray;">מצודת ציון</b> נעצר . מעוכב , כמו ( שופטים יג טו ) : נעצרה נא אותך : האדומי . שהיה גר באדום , אבל היה ישראל מלידה : אביר . ענין חוזק , כמו ( בראשית מט כד ) : אביר יעקב , ורוצה לומר גדול וחשוב :
<b style="color: gray;">רלב"ג</b> אביר הרועים . ר''ל גדול רועי המקנה אשר לשאול וממונה עליהם :
<b style="color: gray;">מלבי"ם פירוש המילות</b> ושם איש יספר שהכהן לא נשמר מפני דואג שהיה שם, וזה לאות שהכהן לא עלה על לבו כי בורח הוא, וזה מגיד גם כן רשעת דואג שהיה שם ושמע כי דוד אמר שהולך בשליחות שאול, ובכ''ז הלשין את הכהן בשקר כמו שיבואר :
<h3>{ט}</h3>
וַיֹּ֤אמֶר דָּוִד֙ לַאֲחִימֶ֔לֶךְ וְאִ֛ין יֶשׁ־פֹּ֥ה תַֽחַת־יָדְךָ֖ חֲנִ֣ית אוֹ־חָ֑רֶב כִּ֣י גַם־חַרְבִּ֤י וְגַם־כֵּלַי֙ לֹֽא־לָקַ֣חְתִּי בְיָדִ֔י כִּֽי־הָיָ֥ה דְבַר־הַמֶּ֖לֶךְ נָחֽוּץ׃
<b style="color: gray;">רש"י</b> ואין יש פה . ואם יש פה : נחוץ . בבהילות :
<b style="color: gray;">מצודת דוד</b> ואין . בלשון שאלה אמר לו , האם אין יש פה חרב לתתה לי : כי היה וכו' נחוץ . ובעבור המהירות לא לקחתי מה עמדי :
<b style="color: gray;">מצודת ציון</b> ואין . בחיר''ק כמו בציר''י , וכן ( לעיל ד כא ) : אי כבוד : פה . כאן : כלי . תרגם יונתן : מני : נחוץ . ענין מהירות רב , וכן תרגם יונתן : בבהילו :
<h3>{י}</h3>
וַיֹּ֣אמֶר הַכֹּהֵ֗ן חֶרֶב֩ גָּלְיָ֨ת הַפְּלִשְׁתִּ֜י אֲשֶׁר־הִכִּ֣יתָ ׀ בְּעֵ֣מֶק הָאֵלָ֗ה הִנֵּה־הִ֞יא לוּטָ֣ה בַשִּׂמְלָה֮ אַחֲרֵ֣י הָאֵפוֹד֒ אִם־אֹתָ֤הּ תִּֽקַּח־לְךָ֙ קָ֔ח כִּ֣י אֵ֥ין אַחֶ֛רֶת זוּלָתָ֖הּ בָּזֶ֑ה וַיֹּ֧אמֶר דָּוִ֛ד אֵ֥ין כָּמ֖וֹהָ תְּנֶ֥נָּה לִּֽי׃
<b style="color: gray;">רש"י</b> לוטה . כרוכה , וכן ( מלכים-א יט יג ) : וילט פניו באדרתו : אחרי האפוד . אחר ששאלו באורים ותומים , אמר לו כן . וכן תרגם יונתן : בתר דשאיל ליה באפודא :
<b style="color: gray;">מצודת דוד</b> אחרי האפוד . מונחת אחרי האפוד ויונתן תרגם : בתר דשאיל ליה באפודא . רצה לומר : מתחלה שאל לו באורים ותומים , ואחרי זה אמר לו הדברים האלה : אם אותה . אם תרצה לקחתה , קח אותה : אין כמוה . רצה לומר : טובה היא לי מכל החרבות :
<b style="color: gray;">מצודת ציון</b> לוטה . מכורך ומעוטף , כמו ( מלכים א יט יג ) : וילט פניו באדרתו : בשמלה . בבגד : האפוד . הוא שם כולל גם לחושן : זולתה . חוץ ממנה : בזה . במקום הזה :
<b style="color: gray;">רלב"ג</b> לוטה בשמלה . נסתרת ומכוסת בשמלה אחרי האפוד והחשן שהי' בלשכה ששמים שם בגדי כהונה והנה שם זה החרב שם לפרסם הנס שנעשה לישראל בדבר גלית :
<b style="color: gray;">מלבי"ם פירוש המילות</b> חרב גלית פי' מהרי''א כי אנשי החיל ימנעו מקחת חרב שנהרג בו בעליו, כי סימן רע לבעליו, וזה שכתוב אם אותה תקח לך קח כי אין אחרת, ודוד השיב אין כמוה כי אצלו שהוא נצח בה תורה על סימן טוב :
<h3>{יא}</h3>
וַיָּ֣קָם דָּוִ֔ד וַיִּבְרַ֥ח בַּיּוֹם־הַה֖וּא מִפְּנֵ֣י שָׁא֑וּל וַיָּבֹ֕א אֶל־אָכִ֖ישׁ מֶ֥לֶךְ גַּֽת׃
<b style="color: gray;">מצודת דוד</b> ביום ההוא . כי בעוד היותו בארץ ישראל , עדיין היה ברשות שאול , וכאלו לא ברח : מלך הארץ . רצה לומר : חשוב כמלך , על היותו יוצא ובא במלחמה לפני העם : הלא לזה יענו . רצה לומר הלא עליו היה השבח לזמר במחולות לאמר , הכה וכו' ודוד ברבבותיו :
<b style="color: gray;">מלבי"ם פירוש המילות</b> ויברח עתה ברח לגמרי כי יצא מגבול ארץ ישראל :
<h3>{יב}</h3>
וַיֹּ֨אמְר֜וּ עַבְדֵ֤י אָכִישׁ֙ אֵלָ֔יו הֲלוֹא־זֶ֥ה דָוִ֖ד מֶ֣לֶךְ הָאָ֑רֶץ הֲל֣וֹא לָזֶ֗ה יַעֲנ֤וּ בַמְּחֹלוֹת֙ לֵאמֹ֔ר הִכָּ֤ה שָׁאוּל֙ (באלפו) [בַּאֲלָפָ֔יו] וְדָוִ֖ד (ברבבתו) [בְּרִבְבֹתָֽיו]:
<b style="color: gray;">רש"י</b> הלא זה דוד מלך הארץ . אמרו לו לאכיש , תנאי היה בינינו ( לעיל יז ט ) : 'אם יוכל להלחם אתי והכני והיינו לכם לעבדים' , אין לך אלא שתרד מכסאך , ויהיה מלך הארץ הזאת :
<b style="color: gray;">מצודת ציון</b> יענו . ענין הרמת קול , כמו ( דברים כז יד ) : וענו הלוים קול רם : במחולות . שם כלי זמר :
<b style="color: gray;">מלבי"ם פירוש המילות</b> הלא זה דוד חשדוהו שבא כמרגל כי אי אפשר שברח הלא הוא מלך הארץ, ואי אפשר שיברח מפני שאול כי גדול הוא משאול אם אצל העם שנחשב כמלך אצלם אם מצד גבורתו, כי הלא לזה יענו במחלות. גם אמרו הלא זה דוד מלך הארץ הזאת של פלשתים שכפי התנאי שהתנה גלית אנחנו עבדים למנצח הפלשתי, והוא בא ללכוד את הארץ, הלא לזה יענו שנית במחולות לאמר הכה דוד ברבבותיו, כי בא להכות אותנו חללים :
<h3>{יג}</h3>
וַיָּ֧שֶׂם דָּוִ֛ד אֶת־הַדְּבָרִ֥ים הָאֵ֖לֶּה בִּלְבָב֑וֹ וַיִּרָ֣א מְאֹ֔ד מִפְּנֵ֖י אָכִ֥ישׁ מֶֽלֶךְ־גַּֽת׃
<h3>{יד}</h3>
וַיְשַׁנּ֤וֹ אֶת־טַעְמוֹ֙ בְּעֵ֣ינֵיהֶ֔ם וַיִּתְהֹלֵ֖ל בְּיָדָ֑ם (ויתו) [וַיְתָיו֙] עַל־דַּלְת֣וֹת הַשַּׁ֔עַר וַיּ֥וֹרֶד רִיר֖וֹ אֶל־זְקָנֽוֹ׃
<b style="color: gray;">רש"י</b> את טעמו . את דבריו : ויתהולל . נשתטה : ויתו . ויכתוב : רירו . רוקו , דבר הנוטף קרוי ריר , וכן ( איוב ו ו ) : בריר חלמות ; וכן ( ויקרא טו ג ) : רר בשרו :
<b style="color: gray;">מצודת דוד</b> וישנו את טעמו . שינה את דבריו לפניהם , ועשה מעשה סכלות בהיותו בידם , ועשה סימנים ושריטות על הדלתות והוריד וכו' , וכל זה עשה למען יחשבו שאין זה דוד :
<b style="color: gray;">מצודת ציון</b> וישנו . מלשון השתנות וחלוף : טעמו . ענין דבור החכמה , כמו ( איוב יב כ ) : וטעם זקנים יקח : ויתהולל . ענין סכלות , כמו ( שם פסוק וז ) : ושופטים יהולל : ויתו . ענין רושם ושריטה , כמו ( יחזקאל ט ד ) : והתוית תיו : רירו . רוקו , כמו ( איוב ו ו ) : בריר חלמות :
<b style="color: gray;">רלב"ג</b> וישנו את טעמו . הוא מענין וטעם זקנים יקח והרצון ששנה דבריו באופן שהיה נראה כי בבלי דעת דבר ועשה עצמו הולל : ויתו על דלתות השער . ר''ל שהיה מתוה תו ורושם על דלתות השער על צד השטות והיה מוריד ריר פיו על זקנו :
<b style="color: gray;">מלבי"ם פירוש המילות</b> וישנו את טעמו, תחלה נתן טעם שבא כי ברח מאדוניו, עתה שינה ונתן טעם אחר, ויתהולל בדברי שגעון עד שנראה מדבריו שהוא איש משוגע, וכן ממעשיו ויתו על דלתות השער, וכן מתנועותיו ויורד רירו אל זקנו :
<h3>{טו}</h3>
וַיֹּ֥אמֶר אָכִ֖ישׁ אֶל־עֲבָדָ֑יו הִנֵּ֤ה תִרְאוּ֙ אִ֣ישׁ מִשְׁתַּגֵּ֔עַ לָ֛מָּה תָּבִ֥יאוּ אֹת֖וֹ אֵלָֽי׃
<b style="color: gray;">מצודת דוד</b> הנה תראו . הלא ראיתם שהוא איש משוגע , ודוד הלא הוא משכיל , אם כן אין זה דוד , ולמה תביאון אלי :
<b style="color: gray;">מצודת ציון</b> משתגע . מראה בעצמו ענין שגעון :
<b style="color: gray;">מלבי"ם פירוש המילות</b> ויאמר אכיש הנה תראו וכו' רצה לומר בהכרח תאמרו אחד מג' תירוצים, {{{א}}} או שלא ידעתם שהוא איש משוגע, על זה משיב הנה תראו איש משתגע, הלא זה נראה לכל :
<h3>{טז}</h3>
חֲסַ֤ר מְשֻׁגָּעִים֙ אָ֔נִי כִּי־הֲבֵאתֶ֣ם אֶת־זֶ֔ה לְהִשְׁתַּגֵּ֖עַ עָלָ֑י הֲזֶ֖ה יָב֥וֹא אֶל־בֵּיתִֽי׃
<b style="color: gray;">רש"י</b> הזה יבא אל ביתי . לשון תמיהה , ולכך נקוד חטף פתח , ורפי :
<b style="color: gray;">מצודת דוד</b> חסר משוגעים . אמרו במדרש ( ילקוט שמעוני כאן רמז קלא ) : שהיתה אשתו ובתו משוגעות , ולזה אמר וכי חסר וכו' , רצה לומר וכי אין די לי במשוגעים אשר בביתי , עד שהבאתם גם את זה להשתגע אצלי : הזה וכו' . ועוד , האם זה שהוא בתכלית השגעון , וכי ראוי הוא לבוא אל ביתי , עם כי לפעמים יתענגו השרים בשמוע דברי משוגע , אולם לא מדברי מי שהוא בתכלית השגעון :
<b style="color: gray;">רלב"ג</b> חסר משוגעים אני . ר''ל האני חסר משוגעים ומצטרך אליהם עד שתביאו אלי זה להשתגע , ועוד האם זה שהוא בתכלית השגעון והוא ראוי לבא אל ביתי , והנה בזאת התחבולה נמלט דוד מיד אכיש מלך גת :
<b style="color: gray;">מלבי"ם פירוש המילות</b> {{{ב}}} או תאמרו שהבאתם אותו כדרך שמביאים משוגע לצחוק, על זה אמר חסר משוגעים אני הלא יש פה משוגעים הרבה בלעדיו, וחכמינו זכרונם לברכה אמרו שהיו אשתו ובתו משוגעים, {{{ג}}} או תאמרו שלא אתם הבאתם אותו רק בא מעצמו וזה אי אפשר כי הזה יבוא אל ביתי מעצמו וכי ראוי שיניחוהו לבוא :
<h2>שמואל א פרק-כב</h2>
<h3>{א}</h3>
וַיֵּ֤לֶךְ דָּוִד֙ מִשָּׁ֔ם וַיִּמָּלֵ֖ט אֶל־מְעָרַ֣ת עֲדֻלָּ֑ם וַיִּשְׁמְע֤וּ אֶחָיו֙ וְכָל־בֵּ֣ית אָבִ֔יו וַיֵּרְד֥וּ אֵלָ֖יו שָֽׁמָּה׃
<b style="color: gray;">מצודת דוד</b> וישמעו אחיו . כי ברח דוד , פחדו לנפשם פן יתנקם בהם שאול , ולזה ירדו אל דוד :
<b style="color: gray;">מלבי"ם פירוש המילות</b> וישמעו אחיו שיראו פן ינקום שאול מהם :
<h3>{ב}</h3>
וַיִּֽתְקַבְּצ֣וּ אֵ֠לָיו כָּל־אִ֨ישׁ מָצ֜וֹק וְכָל־אִ֨ישׁ אֲשֶׁר־ל֤וֹ נֹשֶׁא֙ וְכָל־אִ֣ישׁ מַר־נֶ֔פֶשׁ וַיְהִ֥י עֲלֵיהֶ֖ם לְשָׂ֑ר וַיִּהְי֣וּ עִמּ֔וֹ כְּאַרְבַּ֥ע מֵא֖וֹת אִֽישׁ׃
<b style="color: gray;">מצודת דוד</b> כל איש מצוק וכו' . ולא היה יכול לשבת בארצו ובמקומו :
<b style="color: gray;">מצודת ציון</b> מצוק . ענין צרה , כמו ( תהלים קיט קמג ) : צר ומצוק מצאוני , ורוצה לומר מי שיש לו מצוקה מאויביו : נושא . ענין הלואה , כמו ( שם קט יא ) : ינקש נושה , ורוצה לומר מי שיש אצלו הלואה מאחרים : מר נפש . עני ורש , כמו שכתוב ( משלי לא ו ) : ויין למרי נפש ישתה וישכח רישו :
<b style="color: gray;">רלב"ג</b> כל איש מצוק וכל איש אשר לו נושא . הרצון באיש מצוק מי שמצאתהו מצוקת לבו מפני היותו עשוק ורצוץ ואין לו כח מיד אויביו ועושקיו או למה שידמה לזה , ואיש אשר לו נושה הוא הלוה ואין לאל ידו לפרוע , ואיש מר נפש הוא העני אשר שדי המר נפשו לרוע מזלו וקשה יומו כי ירוח לו מצד החבורה ולזה נתקבצו אלו אל דוד עם שכבר נתפרסם להם מטוב הצלחתו מה שהביא' לקוות לטוב בהיותם בצלו :
<b style="color: gray;">מלבי"ם פירוש המילות</b> כל איש מצוק, שיש לו מצוקת נפש פנימיית וכל איש אשר לו נשא רצה לומר מיצר מבחוץ ואלה יעזבו מקומם לבקש ריוח ממצוקת נפש או מצרת הגוף, וכל איש מר נפש בעל כעס וחמה וזה ילך לחרף נפשו בשדה המערכה :
<h3>{ג}</h3>
וַיֵּ֧לֶךְ דָּוִ֛ד מִשָּׁ֖ם מִצְפֵּ֣ה מוֹאָ֑ב וַיֹּ֣אמֶר ׀ אֶל־מֶ֣לֶךְ מוֹאָ֗ב יֵֽצֵא־נָ֞א אָבִ֤י וְאִמִּי֙ אִתְּכֶ֔ם עַ֚ד אֲשֶׁ֣ר אֵדַ֔ע מַה־יַּֽעֲשֶׂה־לִּ֖י אֱלֹהִֽים׃
<b style="color: gray;">מצודת דוד</b> יצא נא . מן המערה לשבת אתכם : מה יעשה לי אלהים . באיזה מקום אמצא מנוח , כי אז ישבו עמדי :
<b style="color: gray;">מלבי"ם פירוש המילות</b> וילך דוד כי ירא ששאול ירדוף אחריו. יצא נא אבי ואמי אתכם כי דוד ואנשי החיל ישבו במצודה ושם סכנה בעת מלחמה, בקש שיצאו מן המצודה לשבת בעיר המלוכה :
<h3>{ד}</h3>
וַיַּנְחֵ֕ם אֶת־פְּנֵ֖י מֶ֣לֶךְ מוֹאָ֑ב וַיֵּשְׁב֣וּ עִמּ֔וֹ כָּל־יְמֵ֥י הֱיוֹת־דָּוִ֖ד בַּמְּצוּדָֽה׃
<b style="color: gray;">רש"י</b> וישבו עמו כל ימי היות דוד במצודה . סמוך למואב , וכשיצא דוד משם ליער חרת , הרג מלך מואב את אביו ואת אמו ואחיו , חוץ מאחד שבהם שהחייהו נחש העמוני , והוא החסד שאמר דוד ( שמואל-ב יב ) : כאשר עשה אביו עמדי חסד , כדאיתא במדרש רבי תנחומא :
<b style="color: gray;">מצודת דוד</b> וינחם . דוד הביאם לפני המלך : במצודה . שהיה סמוך אל מואב :
<b style="color: gray;">מצודת ציון</b> וינחם . וינהגם , כמו ( שמות יג יז ) : ולא נחם אלהים : במצודה . ענין מקום משומר , או מגדל , או סלע , או מערה , כמו ( יחזקאל יט ט ) : יביאהו במצדות :
<b style="color: gray;">רלב"ג</b> כל ימי היות דוד במצודה . זה לאות שאחר שיצא דוד מהמצודה נפרדו אביו ואמו ממלך מואב :
<h3>{ה}</h3>
וַיֹּאמֶר֩ גָּ֨ד הַנָּבִ֜יא אֶל־דָּוִ֗ד לֹ֤א תֵשֵׁב֙ בַּמְּצוּדָ֔ה לֵ֥ךְ וּבָֽאתָ־לְּךָ֖ אֶ֣רֶץ יְהוּדָ֑ה וַיֵּ֣לֶךְ דָּוִ֔ד וַיָּבֹ֖א יַ֥עַר חָֽרֶת׃
<h3>{ו}</h3>
וַיִּשְׁמַ֣ע שָׁא֔וּל כִּ֚י נוֹדַ֣ע דָּוִ֔ד וַאֲנָשִׁ֖ים אֲשֶׁ֣ר אִתּ֑וֹ וְשָׁאוּל֩ יוֹשֵׁ֨ב בַּגִּבְעָ֜ה תַּֽחַת־הָאֶ֤שֶׁל בָּֽרָמָה֙ וַחֲנִית֣וֹ בְיָד֔וֹ וְכָל־עֲבָדָ֖יו נִצָּבִ֥ים עָלָֽיו׃
<b style="color: gray;">רש"י</b> כי נודע דוד . כי התבונן להשמר ממנו : תחת האשל ברמה . אחת שהיתה בגבול בנימן . ורבותינו אמרו ( תענית ה ב ) : היא היתה רמה של שמואל , ושני מקומות הן , וכן מדרשו : ושאול יושב בגבעה , בזכות האשל הגדול אשר ברמה , שהיה מתפלל עליו :
<b style="color: gray;">מצודת דוד</b> כי נודע דוד . כי עד הנה היה נחבא ולא ראהו איש : תחת האשל ברמה . מקום גבוה היה בגבעה , ובה עמד אשל :
<b style="color: gray;">מצודת ציון</b> האשל . האילן , כמו ( בראשית כא לג ) : ויטע אשל :
<b style="color: gray;">מלבי"ם פירוש המילות</b> כי נודע דוד, כי עד עתה שמע שנאספו אליו אנשים אבל עקבותם לא נודעו עד עתה : תחת האשל ברמה בין גבעה ובין רמה היה נטוע אשל, והאשל היה מציין גבול רמה, וכן למעלה (סי' י''ד ושאול יושב בקצה הגבעה תחת הרמון במגרון, ויש בזה דרוש לחכמינו זכרונם לברכה : (ז) שמעו נא בני ימיני גם לכלכ אמר להם, {{{א}}} אם שבט יהודה מחזיקים בידו, הם באשר ה שבטו ומשפחתו יקוו כי יתן להם משרה או נחלת שדה וכרם לא כן אתם בני ימיני, {{{ב}}} גם לכלכם וכו', רצה לומר גם א תקוו זאת, אי אפשר שכולכם תהיו שרי אלפים, ושיתן לכולכ שדות וכרמים, הלא בהכרח אחד יהיה שר אלף, ויתר העם יהיו עבדים ועניים, ואם כן מה הסבה.
<h3>{ז}</h3>
וַיֹּ֣אמֶר שָׁא֗וּל לַֽעֲבָדָיו֙ הַנִּצָּבִ֣ים עָלָ֔יו שִׁמְעוּ־נָ֖א בְּנֵ֣י יְמִינִ֑י גַּם־לְכֻלְּכֶ֗ם יִתֵּ֤ן בֶּן־יִשַׁי֙ שָׂד֣וֹת וּכְרָמִ֔ים לְכֻלְּכֶ֣ם יָשִׂ֔ים שָׂרֵ֥י אֲלָפִ֖ים וְשָׂרֵ֥י מֵאֽוֹת׃
<b style="color: gray;">מצודת דוד</b> בני ימיני . כי רוב עבדיו היו מבני שבטו : גם לכלכם . רצה לומר : וכי אפשר שיתן שדות לכולכם , וכי מאין לו כל כך שדות , ומאין לו רבוי עם כל כך שיעשה את כולכם לשרים :
<h3>{ח}</h3>
כִּי֩ קְשַׁרְתֶּ֨ם כֻּלְּכֶ֜ם עָלַ֗י וְאֵין־גֹּלֶ֤ה אֶת־אָזְנִי֙ בִּכְרָת־בְּנִ֣י עִם־בֶּן־יִשַׁ֔י וְאֵין־חֹלֶ֥ה מִכֶּ֛ם עָלַ֖י וְגֹלֶ֣ה אֶת־אָזְנִ֑י כִּ֣י הֵקִים֩ בְּנִ֨י אֶת־עַבְדִּ֥י עָלַ֛י לְאֹרֵ֖ב כַּיּ֥וֹם הַזֶּֽה׃
<b style="color: gray;">מצודת דוד</b> כי קשרתם . כולכם עשיתם עלי קשר , כאלו הבטיח טובה לכולכם : בכרת בני . בעת שכרת בני ברית עמו , כי אם גליתם אזני מאז , הייתי נשמר שלא יבוא לכל זה : ואין חולה . אין אחד מכם שיחלה ויכאב לבו בעבורי : וגלה . כפל דבריו , וכדרך המדבר מכאב לב : כי הקים . רוצה לומר : על ידי שלא גליתם אזני , נגמר הדבר והקימו לאורב : כיום הזה . שנראה עתה בחוש שאורב עלי ומאסף אליו אנשים :
<b style="color: gray;">מצודת ציון</b> קשרתם . ענין אגודת אנשים בחבור עצת מרד :
<b style="color: gray;">רלב"ג</b> ואין חולה מכם עלי . ר''ל אין אחד מכם שיחשוב עצמו חולה בעבורי בדבר הנעשה כנגדי וידמה שהיה ירא שאול שיהיה הקשר חזק מבני ישראל את דוד וילחם עמו ולזה אמר שכבר הקים בנו עבדו עליו לאורב :
<b style="color: gray;">מלבי"ם פירוש המילות</b> כי קשרתם כלכם עלי, והנה התרעם בשתים, {{{א}}} שתיכף עת כרת בני (ברית) עם בן ישי, היה לכם להודיעני, {{{ב}}} אם תאמרו שאז לא חשבתם שיצמח מזה מרד במלכות, ועל כל פנים עתה כי הקים בני את עבדי עלי לארב, והרי הצמיח המרד באושים כמו שהוא כיום הזה שיצא המרד אל הפועל ומדוע אין גולה את אזני שזה מורה שאין מכם חולה עלי להרגיש בצרתי :
<h3>{ט}</h3>
וַיַּ֜עַן דֹּאֵ֣ג הָאֲדֹמִ֗י וְה֛וּא נִצָּ֥ב עַל־עַבְדֵֽי־שָׁא֖וּל וַיֹּאמַ֑ר רָאִ֙יתִי֙ אֶת־בֶּן־יִשַׁ֔י בָּ֣א נֹ֔בֶה אֶל־אֲחִימֶ֖לֶךְ בֶּן־אֲחִטֽוּב׃
<b style="color: gray;">מצודת דוד</b> והוא נצב . עמד סמוך לעבדי שאול , בעת שאמר להם הדברים האלה :
<b style="color: gray;">מלבי"ם פירוש המילות</b> (ט-יג) השאלות: מה חטא דואג והוא הגיד האמת ומדוע קללו דוד בתהלות סי' נ''ב, למה הפך הסדר הלא תחלה נתן לו צדה ואחר כך שאל באלהים ואחר כך חרב נתן לו ושאול אמר זה בסדר אחר? : והוא נצב ממונה עליהם, בא נבה אל אחימלך, הנה אם היה דואג מגיד המעשה כמו שהיה באמת, לא היה נצמח שום חשד על הכהנים, כי באמת בא דוד אל בית ה' לא אל בית אחימלך, ודואג שמע שדוד אמר שהולך בשליחות המלך, ושהוא רעב שאחזו בולמוס, וששאל לו באורים דבר סתמי ולא הודיע להכהן עקר שאלתו באמרו שהמלך צוהו להעלים הדבר, ושלא בקש חרב גלית כלל, רק חרב, ורק מפני שלא היה חרב אחרת נתן לו חרב גלית, מכל זה מבואר שהכהן עשה זאת בתום לבבו ובנקיון כפיו, אבל דואג לשונו כתער מלוטש עושה רמיה, הוא אמר שדוד בא אל בית אחימלך שמשמעותו שבא אל בית הכהן לא אל בית ה', ולזה לא אמר אל בית אחימלך הכהן שאז היה משמע שבא אליו מצד כהונתו, והוא הלשין שבא אליו מצד היותו עמו בקושרים בהיותו בן אחיטוב ומשפחה זאת המה עם דוד. (וכן אמר (תהלות נ''ב ב') בבוא דואג האדומי ויגד לשאול בא דוד אל בית אחימלך. כי זה היה יסוד המלשינות שבזה השחית את הכהנים), ועל יסוד זה הוציא דבה שנית כמ''ש, (י) וישאל לו באלהים שאם היה מגיד שהיה בבית אלהים הלא היה מוכרח להגיד לשאול מה שאל לו, כי שם היה דואג נעצר לפני ה' ושמע הדברים, אבל בהיות שאול חושב שבא לבית הכהן, חשב שבביתו גלה לו סודו ושאלתו עד שבבואו לבית ה' לשאול לא יכול לדעת מה דברו בבית הכהן בלאט, {{{ג}}} שבאמת מה ששאל לו באלהים היה לבסוף, ודואג ספר בערמה שתחלה שאל לו באלהים ואחר כך נתן לו חרב וצדה, וזה משני טעמים, {{{א}}} שאם היה מספר כסדר היה שאול מרגיש שהכהן לא ידע מאומה, שאם לא כן למה נתן לו הלחם והחרב בבית ה' לפני דואג ולא בביתו, מדוע לא נשמר מדואג, לכן אמר שתחלה שאל לו באורים ותומים והיה מוכרח לכנוס לבית ה' לשאול, ולכן לא נשמר מפני דואג גם בהחרב והלחם אחר שנגלה סודם, {{{ב}}} שבזה יגדל האשמה על הכהן, שאם תחלה נתן לו חרב ולחם, יאמר הכהן שלא ידע מאומה כי בורח הוא, ואף שאחר כך שאל לו באלהים ובהכרח שאל על עניני הבריחה, אז כבר היה החרב בידו. אבל לפ''מ שאמר שתחלה שאל באלהים, וכבר ידע מתשובת האורים ותומים כי בורח הוא מדוע נתן לו לחם וחרב, {{{ד}}} לא ספר שאחזו בולמוס ושמטעם זה נתן לו לחם קדש. שבזה גם אם היה הכהן יודע כי בורח הוא היה מוכרח להשיב את נפשו, כי לא הורשה להכהן לגרום מיתתו, רק אמר וצידה נתן לו, שמשמע צידה לדרכו לימים רבים שזה מורה שהחזיק בידו, {{{ה}}} לא ספר שדוד שאל חרב סתם ולא היה לו חרב אחר עד שחרב גלית היה מקרה והוא אמר ואת חרב גלית נתן לו שמורה שכיון בעצם לתת לו דוקא חרב הזאת, {{{ו}}} שמלבד זה העלים כל הספור העקרי שדוד אמר בפי' שהוא שליח המלך על דבר סתם, ולכן אין בידו לא צידה ולא חרב כי היה דבר המלך נחוץ, שבכ''ז היה הכהן יוצא נקי בדינו :
<h3>{י}</h3>
וַיִּשְׁאַל־לוֹ֙ בַּֽיהוָ֔ה וְצֵידָ֖ה נָ֣תַן ל֑וֹ וְאֵ֗ת חֶ֛רֶב גָּלְיָ֥ת הַפְּלִשְׁתִּ֖י נָ֥תַן לֽוֹ׃
<b style="color: gray;">מצודת דוד</b> בה' . באורים ותומים :
<b style="color: gray;">מצודת ציון</b> וצידה . מזון : ( , ז ) לרצים . הרצים רגלי לפני מרכבתו : עליו . אצלו לשמשו : סבו . סובו מפה ללכת להמיתם : ולא אבו . ולא רצו : לפגוע . ענין מכת מות , כמו ( שמואל ב א טו ) : גש פגע בו :
<h3>{יא}</h3>
וַיִּשְׁלַ֣ח הַמֶּ֡לֶךְ לִקְרֹא֩ אֶת־אֲחִימֶ֨לֶךְ בֶּן־אֲחִיט֜וּב הַכֹּהֵ֗ן וְאֵ֨ת כָּל־בֵּ֥ית אָבִ֛יו הַכֹּהֲנִ֖ים אֲשֶׁ֣ר בְּנֹ֑ב וַיָּבֹ֥אוּ כֻלָּ֖ם אֶל־הַמֶּֽלֶךְ׃
<b style="color: gray;">רלב"ג</b> אחימלך בן אחיטוב הכהן ואת כל בית אביו הכהנים . ידמה שקרא עמו כל בית אביו חשב שאול שתהיה שאלתו באלהים אם יצליח במרדו על שאול בדרך שינצחהו במלחמה והיתה תשובת אחימלך כי חלילה לו כי הוא לא ידע בזה דבר ומה שעשה עשה מצד מחשבתו שיהיה דוד היותר נאמן מכל עבדי שאול והיותר סר אל משמעתו :
<h3>{יב}</h3>
וַיֹּ֣אמֶר שָׁא֔וּל שְֽׁמַֽע־נָ֖א בֶּן־אֲחִיט֑וּב וַיֹּ֖אמֶר הִנְנִ֥י אֲדֹנִֽי׃
<b style="color: gray;">מלבי"ם פירוש המילות</b> בן אחיטוב קראו כן לבזותו, וגם לכלול את אביו בכלל המרד :
<h3>{יג}</h3>
וַיֹּ֤אמֶר (אלו) [אֵלָיו֙] שָׁא֔וּל לָ֚מָּה קְשַׁרְתֶּ֣ם עָלַ֔י אַתָּ֖ה וּבֶן־יִשָׁ֑י בְּתִתְּךָ֨ ל֜וֹ לֶ֣חֶם וְחֶ֗רֶב וְשָׁא֥וֹל לוֹ֙ בֵּֽאלֹהִ֔ים לָק֥וּם אֵלַ֛י לְאֹרֵ֖ב כַּיּ֥וֹם הַזֶּֽה׃
<b style="color: gray;">רש"י</b> ושאול לו באלהים . עשיתו מלך , שאין נשאלין באורים ותומים להדיוט :
<b style="color: gray;">מצודת דוד</b> בתתך . במה שנתת לו לחם וכו' , נראה שקשרתם עלי להקימו לאורב :
<b style="color: gray;">מלבי"ם פירוש המילות</b> בתתך לו לחם וכו' שאול שהאמין לדברי דואג וחשב שבא אל בית הכהן לא הוצרך לסדר הדבר כסדר שהיה (כמ''ש דואג שהוצרך לזה לחזק המלשינות) רק סדר עונותיו מן הקל אל החמור שנתן לו לחם, ויותר מזה חרב, ויותר מזה ששאל לו באלהים. וכל זה היה על תכלית שיקום עלי לאורב כיום הזה רצה לומר שהרי היום יצא הדבר אל הפועל ואגלאי מלתא למפרע :
<h3>{יד}</h3>
וַיַּ֧עַן אֲחִימֶ֛לֶךְ אֶת־הַמֶּ֖לֶךְ וַיֹּאמַ֑ר וּמִ֤י בְכָל־עֲבָדֶ֙יךָ֙ כְּדָוִ֣ד נֶאֱמָ֔ן וַחֲתַ֥ן הַמֶּ֛לֶךְ וְסָ֥ר אֶל־מִשְׁמַעְתֶּ֖ךָ וְנִכְבָּ֥ד בְּבֵיתֶֽךָ׃
<b style="color: gray;">רש"י</b> וסר אל משמעתך . כמו ( בראשית יט ג ) : ויסורו אליו , וקרב לשמושך ואל שמע דבריך , וכי היה לי להבין שאינו הולך בשליחותך :
<b style="color: gray;">מצודת דוד</b> ומי בכל עבדיך . רצה לומר : לא במרד עשיתי זאת , כי אמרתי שהולך הוא בדבר המלך , כי מי מכל עבדיך עבד נאמן כדוד : וסר . ומאז היה סר להיות נשמע לך , לכל אשר תצונו :
<b style="color: gray;">מלבי"ם פירוש המילות</b> ומי בכל עבדיך כדוד השיב שהלא לא היה שום ענין שיעלה בדעתו שדוד הוא מורד באדוניו, כי זה היה אפשר בא' מארבעה פנים, {{{א}}} אם היה דוד בוגד בטבעו, ועל זה אמר ומי וכו' כדוד נאמן, {{{ב}}} אם היה נראה מפעולותיו שהוא ממרה נגד אדוניו, ועל זה אמר וסר אל משמעתך, {{{ג}}} אם היה ממשפחה שהם אויבי המלך ועל זה אמר וחתן המלך, {{{ד}}} אם היה המלך משפילהו ומוריד כבודו שיצויר שימרוד מצד בקשתו הכבוד ועל זה אמר ונכבד בביתך, ואם כן הלא לא היה שום דבר שיעלה בדעתי שהוא דעתו לברוח ולמרוד :
<h3>{טו}</h3>
הַיּ֧וֹם הַחִלֹּ֛תִי (לשאול־)[לִשְׁאָל־]ל֥וֹ בֵאלֹהִ֖ים חָלִ֣ילָה לִּ֑י אַל־יָשֵׂם֩ הַמֶּ֨לֶךְ בְּעַבְדּ֤וֹ דָבָר֙ בְּכָל־בֵּ֣ית אָבִ֔י כִּ֠י לֹֽא־יָדַ֤ע עַבְדְּךָ֙ בְּכָל־זֹ֔את דָּבָ֥ר קָטֹ֖ן א֥וֹ גָדֽוֹל׃
<b style="color: gray;">רש"י</b> היום החלותי לשאל לו . בתמיה , זה ימים רבים שצורך הצבור בו , שמינהו מוציא ומביא את ישראל , ומאז אני שואל לו באלהים : חלילה לי . מעשות דבר זה למרד ומעל :
<b style="color: gray;">מצודת דוד</b> היום החלותי . וכי היום היה ההתחלה לשאל לו באלהים , הלא מאז שאלתי לו , בהיות כי הוא היה המוציא והמביא : חלילה לי . לעשות זאת במרד ובמעל : דבר . רצה לומר : דבר אשמה : בכל . כמו ובכל בית אבי : בכל זאת . במה שמרד דוד בך :
<b style="color: gray;">רלב"ג</b> היום החלותי לשאול לו באלהים . ר''ל וכי היום החלותי לשאול לו באלהים שתחשדני בזה הלא כמה פעמי' שאלתי לו באלהים בשליחותך על דבר מלחמות ישראל כי הוא המוציא והמביא את ישראל : בעבדו דבר בכל בית אבי . ר''ל ולא בכל בית אבי ואמנם אמר זה לפי שכבר נר' לו שחשדם שאול כלם לפי שקראם כלם לבא לפניו :
<b style="color: gray;">מלבי"ם פירוש המילות</b> היום החלתי לשאול, רצה לומר וכי מה ששאלתי לו היום הוא הפעם הראשון, ועל זה אמר החלותי, או הכי שאלתי היום שנודע כי הוא מורד, ואם כן מדוע תחשדני, אל ישם המלך בעבדו דבר בכל בית אבי, רצה לומר אתה מיחס אלי דבר אשמה, ועל ידי אתה מיחסו אל כל בית אבי, מה שאינו כלל, כי לא ידע וכו' :
<h3>{טז}</h3>
וַיֹּ֣אמֶר הַמֶּ֔לֶךְ מ֥וֹת תָּמ֖וּת אֲחִימֶ֑לֶךְ אַתָּ֖ה וְכָל־בֵּ֥ית אָבִֽיךָ׃
<h3>{יז}</h3>
וַיֹּ֣אמֶר הַמֶּ֡לֶךְ לָרָצִים֩ הַנִּצָּבִ֨ים עָלָ֜יו סֹ֥בּוּ וְהָמִ֣יתוּ ׀ כֹּהֲנֵ֣י יְהוָ֗ה כִּ֤י גַם־יָדָם֙ עִם־דָּוִ֔ד וְכִ֤י יָֽדְעוּ֙ כִּֽי־בֹרֵ֣חַ ה֔וּא וְלֹ֥א גָל֖וּ אֶת־(אזנו) [אָזְנִ֑י] וְלֹֽא־אָב֞וּ עַבְדֵ֤י הַמֶּ֙לֶךְ֙ לִשְׁלֹ֣חַ אֶת־יָדָ֔ם לִפְגֹ֖עַ בְּכֹהֲנֵ֥י יְהוָֽה׃
<b style="color: gray;">רש"י</b> לרצים הנצבים עליו . אבנר ועמשא היו : ולא אבו . דרשו אכין ורקין ( יהושע א יח ) : כל איש אשר ימרה את פיך וגו' , יכול אפילו לדבר עבירה תלמוד לומר 'רק' :
<b style="color: gray;">מצודת דוד</b> גם ידם . רצה לומר : גם עצתם :
<b style="color: gray;">מלבי"ם פירוש המילות</b> כי גם ידם עם דוד או לכל הפחות ידעו כי בורח הוא וחייבים מיתה על שלא גלו את אזני, ולא אבו כי הבינו שהדבר שקר :
<h3>{יח}</h3>
וַיֹּ֤אמֶר הַמֶּ֙לֶךְ֙ (לדויג) [לְדוֹאֵ֔ג] סֹ֣ב אַתָּ֔ה וּפְגַ֖ע בַּכֹּהֲנִ֑ים וַיִּסֹּ֞ב (דויג) [דּוֹאֵ֣ג] הָאֲדֹמִ֗י וַיִּפְגַּע־הוּא֙ בַּכֹּ֣הֲנִ֔ים וַיָּ֣מֶת ׀ בַּיּ֣וֹם הַה֗וּא שְׁמֹנִ֤ים וַחֲמִשָּׁה֙ אִ֔ישׁ נֹשֵׂ֖א אֵפ֥וֹד בָּֽד׃
<b style="color: gray;">רש"י</b> לדויג . נשתנה שמו , אמר לו נתפסת כדג , אתה הלשנת עליהם , אתה הרוג אותם :
<b style="color: gray;">מצודת דוד</b> נושא אפוד . כל אחד מהם היה נושא אפוד , והוא מלבוש מכובד , ילבשו אותו עובדי ה' , וכמו שנאמר בשמואל ( לעיל ב יח ) : נער חגור אפוד בד :
<b style="color: gray;">רלב"ג</b> נושא אפוד בד . ר''ל שהיו נכבדים וראויים לזה הלבוש כי זה הלבוש היו לובשים הנכבדים וכל שכן מי שהיו מהם מיוחדים לעבודת השם כמו שזכרנו בענין אפוד שמואל :
<b style="color: gray;">מלבי"ם פירוש המילות</b> סב אתה אחר שלדבריך חייבים מיתה, יד העדים תהיה בו בראשונה :
<h3>{יט}</h3>
וְאֵ֨ת נֹ֤ב עִיר־הַכֹּֽהֲנִים֙ הִכָּ֣ה לְפִי־חֶ֔רֶב מֵאִישׁ֙ וְעַד־אִשָּׁ֔ה מֵעוֹלֵ֖ל וְעַד־יוֹנֵ֑ק וְשׁ֧וֹר וַחֲמ֛וֹר וָשֶׂ֖ה לְפִי־חָֽרֶב׃
<b style="color: gray;">מלבי"ם פירוש המילות</b> ואת נב למען ישמעו העם וייראו ולא יחזיקו ידי דוד :
<h3>{כ}</h3>
וַיִּמָּלֵ֣ט בֵּן־אֶחָ֗ד לַאֲחִימֶ֙לֶךְ֙ בֶּן־אֲחִט֔וּב וּשְׁמ֖וֹ אֶבְיָתָ֑ר וַיִּבְרַ֖ח אַחֲרֵ֥י דָוִֽד׃
<h3>{כא}</h3>
וַיַּגֵּ֥ד אֶבְיָתָ֖ר לְדָוִ֑ד כִּ֚י הָרַ֣ג שָׁא֔וּל אֵ֖ת כֹּהֲנֵ֥י יְהוָֽה׃
<h3>{כב}</h3>
וַיֹּ֨אמֶר דָּוִ֜ד לְאֶבְיָתָ֗ר יָדַ֜עְתִּי בַּיּ֤וֹם הַהוּא֙ כִּֽי־שָׁם֙ (דויג) [דּוֹאֵ֣ג] הָאֲדֹמִ֔י כִּֽי־הַגֵּ֥ד יַגִּ֖יד לְשָׁא֑וּל אָנֹכִ֣י סַבֹּ֔תִי בְּכָל־נֶ֖פֶשׁ בֵּ֥ית אָבִֽיךָ׃
<b style="color: gray;">רש"י</b> אנכי סבתי . סבבתי הדבר עד שבא לידי כך :
<b style="color: gray;">מצודת דוד</b> ביום ההוא . בהיותי בנוב , ידעתי אז שדואג שם והוא יגיד לשאול : אנכי סבותי . היה מתאונן ואומר , אני סבבתי המיתה לכולם , ועל ידי באה התקלה :
<b style="color: gray;">מלבי"ם פירוש המילות</b> ידעתי רצה לומר אני סבה למיתתם, ואני קצת מזיד אחר שידעתי ביום ההוא כי דואג יגיד לשאול ואם כן אנכי סבותי מיתתם ואני צריך כפרה, וכמו שאמרו חכמינו זכרונם לברכה א''ל הקב''ה על ידך נהרג נוב עיר הכהנים :
<h3>{כג}</h3>
שְׁבָ֤ה אִתִּי֙ אַל־תִּירָ֔א כִּ֛י אֲשֶׁר־יְבַקֵּ֥שׁ אֶת־נַפְשִׁ֖י יְבַקֵּ֣שׁ אֶת־נַפְשֶׁ֑ךָ כִּֽי־מִשְׁמֶ֥רֶת אַתָּ֖ה עִמָּדִֽי׃
<b style="color: gray;">רש"י</b> כי אשר יבקש את נפשי . אדם אחד רודף שנינו , במקום שאמלט שם אני , תמלט אתה , כי במשמרתי תהיה תמיד , כך תרגם יונתן : ארי מאן דבעי למיקטלי בעי למקטלך . ויש עוד לפרש ; כי אשר יאהבני יאהבך , ואשר ישמור את נפשי ישמור את נפשך , ויש דוגמא במקרא ( משלי כט י ) : אנשי דמים ישנאו תם וישרים יבקשו נפשו , הרי כאן בקשת נפש לטובה :
<b style="color: gray;">מצודת דוד</b> כי אשר יבקש . הלא שאול המבקש נפשי לספותה , הוא מבקש נפשך לזה אל תפרד מעלי ותהיה שמור עמדי :
<b style="color: gray;">רלב"ג</b> כי אשר יבקש את נפשי יבקש את נפשך . ר''ל שכבר אשמור את נפשך כמו נפשי : כי משמרת אתה עמדי . ידמה שאמר זה מפני שכבר הביא אביתר עמו האורים והתומים ובהם יהיה נשאל דוד באלהים ולזה אמר שיש לו לבטוח על דוד שישמרהו כנפשו :
<b style="color: gray;">מלבי"ם פירוש המילות</b> שבה אתי אל תירא, כי אשר יבקש את נפשי, רצה לומר בענין הסכנה, אני המסוכן בעצם וראשונה, ואתה במקרה על ידי, שמי שיבקש את נפשי יבקש את נפשך גם כן אבל אני העקר בסכנה. ובהפך בענין ההצלה אתה העקר ואני הטפל כי משמרת אתה עמדי, הלא ה' ישמר אותך בעצם וראשונה בהיותך כהן ועובד עבודתו, ואגב ישמור גם אותי מצד היותי טפל לך ואם כן אתה הטפל בסכנה והעקר בהצלה ולכן אל תירא :
<h2>שמואל א פרק-כג</h2>
<h3>{א}</h3>
וַיַּגִּ֥דוּ לְדָוִ֖ד לֵאמֹ֑ר הִנֵּ֤ה פְלִשְׁתִּים֙ נִלְחָמִ֣ים בִּקְעִילָ֔ה וְהֵ֖מָּה שֹׁסִ֥ים אֶת־הַגֳּרָנֽוֹת׃
<b style="color: gray;">מצודת ציון</b> שוסים . בוזזים , כמו ( תהלים מד יא ) : ומשנאינו שסו למו :
<b style="color: gray;">מלבי"ם פירוש המילות</b> נלחמים בקעילה והמה שסים אמרו חכמינו זכרונם לברכה בעירובין שלא באו רק על עסקי תבן וקש, ושהיה ביום השבת רק בעיר הסמוכה לספר אפילו לא באו אלא על עסקי תבן וקש מחללים שבת. נראה שהוציאו זה, {{{א}}} ממ''ש נלחמים בקעילה, ויש הבדל בין לוחם בעיר ובין לוחם על העיר, הלוחם על העיר רוצה לכבוש החומה, והלוחם בעיר נכנס לגבולה ולוחם עם אנשיה, וכבר בארתי זה (ביהושע סימן י') ולפי זה ממ''ש נלחמים בקעילה, ולא אמר נלחמים על קעילה מבואר שלא באו לכבוש החומה, ויש הבדל בין בוזז ובין שוסס, הבוזז לוקח להנאתו והשוסס כוונתו להשחית בלבד, (ובארתי זאת ובפי' ישעיה סי' י''ז וסי' מ''ב ובכ''מ) ולפי זה ממ''ש והמה שוסים ולא אמר והמה בוזזים מבואר שלא היה שם תבואה ופירות שיקחו לצרכם, רק תבן וקש שבאו לרמסו ולהשחיתו :
<h3>{ב}</h3>
וַיִּשְׁאַ֨ל דָּוִ֤ד בַּֽיהוָה֙ לֵאמֹ֔ר הַאֵלֵ֣ךְ וְהִכֵּ֔יתִי בַּפְּלִשְׁתִּ֖ים הָאֵ֑לֶּה וַיֹּ֨אמֶר יְהוָ֜ה אֶל־דָּוִ֗ד לֵ֚ךְ וְהִכִּ֣יתָ בַפְּלִשְׁתִּ֔ים וְהוֹשַׁעְתָּ֖ אֶת־קְעִילָֽה׃
<h3>{ג}</h3>
וַיֹּ֨אמְר֜וּ אַנְשֵׁ֤י דָוִד֙ אֵלָ֔יו הִנֵּ֨ה אֲנַ֥חְנוּ פֹ֛ה בִּֽיהוּדָ֖ה יְרֵאִ֑ים וְאַף֙ כִּֽי־נֵלֵ֣ךְ קְעִלָ֔ה אֶל־מַֽעַרְכ֖וֹת פְּלִשְׁתִּֽים׃
<b style="color: gray;">מצודת דוד</b> ביהודה . עם שאנו בין אנשי שבטך , אנו מתפחדים , ומכל שכן כאשר נלך קעילה :
<b style="color: gray;">מצודת ציון</b> ואף כי . הוא ענין כל שכן וקל וחומר , כמו ( יחזקאל טו ה ) . ואף כי אש : מערכות . אנשי המלחמה יקראו כן , כשהם ערוכים וסדורים להלחם :
<b style="color: gray;">רלב"ג</b> הנה אנחנו פה ביהודה יראים . ר''ל שאף על פי שאנחנו תוך בני יהודה אנחנו יראים מפני שאול ואיך נוסיף על יראתנו יראת מערכות פלשתים , והנה שאל עוד דוד באלהים בעבור אנשיו ועל השנות היעוד האמינו אנשי דוד בו אך דוד האמין בו בראשונה , ויתכן שנאמר והוא הנכון לפי מה שאחשוב כי הלשון הראשון הוא מסופק וכבר אפשר שיובן שאם ילך והכה בפלשתים הנה יושיע את קעילה לא בזולת זה אבל לא יהיה בזה המאמר הבטחה שיכה את הפלשתים ולזה יראו אנשי דוד מרדת קעילה הלא תראה בענין פילגש בגבע' מה שקרה לישראל מהרע מפני הספק שהיה בלשון כאשר שאלו באלהים כשלא דקדקו בו ולזה הסכים דוד לשאול באלהים פעם שנית על זה ובא אליו הלשון בזולת שום ספק שירד אל קעילה והש''י יתן את פלשתים בידו :
<b style="color: gray;">מלבי"ם פירוש המילות</b> השאלות: איך לא בטחו אנשי דוד על תשובת ה' שא''ל לך והכית בפלשתים, ועוד למה האמינו לדברי האורים ותומים השניים? : ויאמרו אנשי דוד הנה מה שלא בטחו על דבר ה', שא''ל שיכה בפלשתים, יש בו שני טעמים, {{{א}}} שה' א''ל והכית בפלשתים והושעת את קעילה, ויש הבדל בפעל מכה כשבא על כיבוש מלחמה כשנקשר עם ב' או עם את, אם היה אומר והכית את פלשתים משמע שיכה את כולם, שכן מורה תמיד הכה את, כמו המכה את מדין וכדומה. אבל מכה בו, מורה שאינו הורג רק מקצתם, (ולרוב יפרש המספר כמה הכה בם, או יאמר ויך בם מכה רבה וכדומה) והנה דוד שאל והכיתי בפלשתים רצה לומר מקצתם שהם אלה שבאו על קעילה שהיו רק מקצת פלשתים וכן השיב ה' שיכה המקצת הזה ויושיע את קעילה ובכ''ז יש חשש שאחר כך יתגודדו שנית ויכו באנשי דוד, {{{ב}}} שלא אמר לו שהוא יתנם בידו בדרך נס כמ''ש בפעם השני רק א''ל שיכם בדרך מלחמה, וכן לא באר לו שישב בטח בקעילה, וע''כ התיראו ויאמרו, הנה אנחנו פה רצה לומר הלא פה יש שתי מעלות, {{{א}}} שאנחנו פה לבדנו אין אויב ואורב, {{{ב}}} ביהודה שהם משבטנו ובכ''ז אנחנו יראים, ואיך נלך קעילה, {{{א}}} שאינה מיהודה, {{{ב}}} אל מערכות פלשתים שתהיה המלחמה מבית ומחוץ :
<h3>{ד}</h3>
וַיּ֨וֹסֶף ע֤וֹד דָּוִד֙ לִשְׁאֹ֣ל בַּֽיהוָ֔ה וַֽיַּעֲנֵ֖הוּ יְהוָ֑ה וַיֹּ֗אמֶר ק֚וּם רֵ֣ד קְעִילָ֔ה כִּֽי־אֲנִ֥י נֹתֵ֛ן אֶת־פְּלִשְׁתִּ֖ים בְּיָדֶֽךָ׃
<b style="color: gray;">מצודת דוד</b> ויוסף וכו' . בכדי לאמץ לב אנשיו שאל שוב :
<b style="color: gray;">מלבי"ם פירוש המילות</b> ויוסף לכן הוסיף לשאול בפרטות, ויענהו ה', {{{א}}} קום רד קעילה אל העיר ולא תפחד, {{{ב}}} אני נתן את פלשתים בהשגחה ובדרך נס, {{{ג}}} את פלשתים רצה לומר הגוי כולו :
<h3>{ה}</h3>
וַיֵּ֣לֶךְ דָּוִד֩ (ואנשו) [וַאֲנָשָׁ֨יו] קְעִילָ֜ה וַיִּלָּ֣חֶם בַּפְּלִשְׁתִּ֗ים וַיִּנְהַג֙ אֶת־מִקְנֵיהֶ֔ם וַיַּ֥ךְ בָּהֶ֖ם מַכָּ֣ה גְדוֹלָ֑ה וַיֹּ֣שַׁע דָּוִ֔ד אֵ֖ת יֹשְׁבֵ֥י קְעִילָֽה׃
<b style="color: gray;">מצודת דוד</b> וינהג . נהג לעצמו , להיות לו לשלל :
<h3>{ו}</h3>
וַיְהִ֗י בִּ֠בְרֹחַ אֶבְיָתָ֧ר בֶּן־אֲחִימֶ֛לֶךְ אֶל־דָּוִ֖ד קְעִילָ֑ה אֵפ֖וֹד יָרַ֥ד בְּיָדֽוֹ׃
<b style="color: gray;">מצודת דוד</b> קעילה . כשבא אל דוד היה בגבול קעילה : אפוד ירד . לפי שנאמר למעלה ( פסוק ב ) : וישאל דוד בה' , לזה אמר שאביתר הביא עמו האפוד ובו שאל :
<b style="color: gray;">מצודת ציון</b> אפוד . זה יאמר על האפוד והחושן עם האורים ותומים , וכן ( הושע ג ד ) : אין אפוד ותרפים :
<b style="color: gray;">מלבי"ם פירוש המילות</b> ויהי רצה לומר איך הגיע ליד דוד אורים ותומים, משיב כי בברח אביתר וכו', ואמר אפוד ירד בידו, רצה לומר הוא לא כיון לקחת אפוד כי נמלט אז על נפשו רק האפוד ירד בידו בהשגחת ה' וזה היה בעבור הצלת קעילה (וזה שכתוב בברוח כו' קעילה והוא ברח יער חרת) :
<h3>{ז}</h3>
וַיֻּגַּ֣ד לְשָׁא֔וּל כִּי־בָ֥א דָוִ֖ד קְעִילָ֑ה וַיֹּ֣אמֶר שָׁא֗וּל נִכַּ֨ר אֹת֤וֹ אֱלֹהִים֙ בְּיָדִ֔י כִּ֚י נִסְגַּ֣ר לָב֔וֹא בְּעִ֖יר דְּלָתַ֥יִם וּבְרִֽיחַ׃
<b style="color: gray;">רש"י</b> נכר אותו אלהים בידי . הסגיר , וכן ( עובדיה א יב ) : אל תרא ביום אחיך ביום נכרו . וממשקל החזקים הוא , כמו ( איכה ב ט ) : אבד ושבר בריחיה . ואם בקש לדבר במשקולת הרפים , היה נקוד נכר : נסגר לבא בעיר דלתים ובריח . ויבטח בכך , ולא יחוש לברוח ממנו :
<b style="color: gray;">מצודת דוד</b> נכר . מסר אותו אלהים בידי אחרי , , שסגר בעדו לשבת בעיר דלתים ובריה , ובוטח הוא בחוזק העיר ולא יתחבא עוד , ואני אצור על העיר עד רדתה :
<b style="color: gray;">מצודת ציון</b> נכר . מסר , וכן ( דברים לב ל ) : כי צורם מכרם : ובריח . הוא כעין מטה , עשוי לסגור בו הדלתות מבפנים :
<b style="color: gray;">רלב"ג</b> נכר אותו אלהים בידי . הוא מענין פן ינכרו צרימו והרצון בזה שהש''י הסיר ממנו ההכרה והבחינה כדי שיפול בידי וזה שאם היה מתנהג בטוב העצה היה נשמר מהכנס בעיר מוקפת חומה הנסגר' בחומה דלתי' ובריח כי בבא עליו שם לא יוכל להמלט ללכת ולנוס אנה ואנה והנה חשב שאול שלא יגלה שום אדם זה הסוד לדוד וכבר סבב הש''י שנגלה לו הסוד הזה :
<b style="color: gray;">מלבי"ם פירוש המילות</b> נכר אותו לפי ענינו הוא לשון מסירה ה' מסרו בידי ולא נמצא לו ריע במקרא, ונראה שמשתתף עם נכר מענין נכרי רצה לומר שעתה יכול לנהוג עמו כאילו היה איש נכרי אויב ישראל שבא בעיר מבצר כמורד וכבא להכין מלחמה שישגב בערי מבצר ויש לי אמתלא להלחם בו כעם בן נכר :
<h3>{ח}</h3>
וַיְשַׁמַּ֥ע שָׁא֛וּל אֶת־כָּל־הָעָ֖ם לַמִּלְחָמָ֑ה לָרֶ֣דֶת קְעִילָ֔ה לָצ֥וּר אֶל־דָּוִ֖ד וְאֶל־אֲנָשָֽׁיו׃
<b style="color: gray;">מצודת ציון</b> וישמע . ענין אסיפה הבאה משמיעת קול המאסף , כמו ( ירמיהו נא כז ) : השמיעו עליה ממלכות : לצור . ענינו הסבו על העיר להצר לה ולכבשה :
<b style="color: gray;">מלבי"ם פירוש המילות</b> השאלות: אחרי שהכריז שאול לצור על דוד פשיטא שידע דוד שעליו מחריש הרעה? : וישמע הכריז שיתאספו העם למלחמה ולא הודיע על מי, ודעתו היה על קעילה, והיה התחבולה שאסף את כל העם שיחשבו שילך על פלשתים, כי קעילה ביד פלשתים :
<h3>{ט}</h3>
וַיֵּ֣דַע דָּוִ֔ד כִּ֣י עָלָ֔יו שָׁא֖וּל מַחֲרִ֣ישׁ הָרָעָ֑ה וַיֹּ֙אמֶר֙ אֶל־אֶבְיָתָ֣ר הַכֹּהֵ֔ן הַגִּ֖ישָׁה הָאֵפֽוֹד׃
<b style="color: gray;">רש"י</b> מחריש הרעה . ( תרגום : ) כמין ית בישתא :
<b style="color: gray;">מצודת דוד</b> וידע דוד . הבין מדעתו שעליו לבד מחריש הרעה ולזה פחד פן ימסרוהו בידו :
<b style="color: gray;">מצודת ציון</b> מחריש . ענין מחשבה , כמו ( משלי ג כט ) : אל תחרוש על רעך רעה :
<b style="color: gray;">רלב"ג</b> מחריש הרעה . הוא מענין אל תחרוש על רעך רעה והרצון בזה ששאול היה מסבב שישתדל עם כל ישראל להביא הרעה על דוד :
<b style="color: gray;">מלבי"ם פירוש המילות</b> וידע ודוד הבין ששאול מחריש ומעלים הדבר וכוונתו עליו :
<h3>{י}</h3>
וַיֹּאמֶר֮ דָּוִד֒ יְהוָה֙ אֱלֹהֵ֣י יִשְׂרָאֵ֔ל שָׁמֹ֤עַ שָׁמַע֙ עַבְדְּךָ֔ כִּֽי־מְבַקֵּ֥שׁ שָׁא֖וּל לָב֣וֹא אֶל־קְעִילָ֑ה לְשַׁחֵ֥ת לָעִ֖יר בַּעֲבוּרִֽי׃
<b style="color: gray;">מצודת דוד</b> בעבורי . בכדי , לתפוש אותי :
<b style="color: gray;">מלבי"ם פירוש המילות</b> השאלות: הנה שאל ב' שאלות ולמה לא השיבו לו על השאלה השניה שיסגירו אותו עד שהוצרך לשאול שנית? : לשחת לעיר בעבורי יש הבדל בין בגלל ובין בעבור שמלת בגלל מציין הסבה הקודמת, ומלת בעבור מציין הסבה המאוחרת, ואם היה אומר לשחת לעיר בגללי היה פירושו שבגלל מה שקבלו את דוד רוצה לשחתם דרך עונש, ואם היה כן לא היה לו לשאול אם יסגירוהו, כי אז לא זאת יבקש מידם אחר שבין יסגירו בין לא יסגירו יקבלו עונש על העבר, אבל הוא שמע שרוצה לשחת בעבורו, והוא כדי שיוציאו אותו ואם ימסרו אותו לא ישחיתם, ובזה צריך לשאול אם יסגירוהו כדי שיסתלק שאול מעליהם :
<h3>{יא}</h3>
הֲיַסְגִּרֻ֣נִי בַעֲלֵי֩ קְעִילָ֨ה בְיָד֜וֹ הֲיֵרֵ֣ד שָׁא֗וּל כַּֽאֲשֶׁר֙ שָׁמַ֣ע עַבְדֶּ֔ךָ יְהוָה֙ אֱלֹהֵ֣י יִשְׂרָאֵ֔ל הַגֶּד־נָ֖א לְעַבְדֶּ֑ךָ וַיֹּ֥אמֶר יְהוָ֖ה יֵרֵֽד׃
<b style="color: gray;">רש"י</b> היסגרוני בעלי קעילה וגו' . למדנו מכאן , שהשואל שני דברים , אין משיבין לו אלא אחד , ואין משיבין לו אלא ראשון , וכאן דוד שאל שלא כסדר , שהיה לו לשאול תחילה הירד שאול , היסגרוני בידו , והשיבוהו כסדר :
<b style="color: gray;">מצודת דוד</b> היסגרני . האם דעתם למסור אותי בידו : הירד . האם דעתו לרדת הנה : ירד . דעתו לרדת , ועל כי אין אורים ותומים משיבים על שני דברים כאחד , לזה השיבו לו על דבר שהיה מהראוי לשאול ראשון עליו , כי הירידה היא ראשון בזמן :
<b style="color: gray;">מצודת ציון</b> היסגרני . ענין מסירה , כמו ( עמוס א ו ) : להסגיר לאדום : בעלי . אדוני , כמו ( שמות כב יד ) : אם בעליו עמו :
<b style="color: gray;">רלב"ג</b> היסגרוני בעלי קעילה בידו הירד שאול כאשר שמע עבדך ה' אלהי ישראל הגד נא לעבדך ויאמר ה' ירד . מזה המקום נוכל ללמד שהנשאלים באורים ותומים אין נשאלין בהם אלא שאלה אחת לבד לא יהיו נשאלין בהם שתי שאלות יחד או יותר ולזה תמצא כי כששאל דוד על שתי שאלות לא באהו המענה כי אם באחת מהן :
<b style="color: gray;">מלבי"ם פירוש המילות</b> היסגרוני כו' הירד שאול, הנה שאל שלא כסדר בכוונה, כי יש עוד ספק, שיוכל להיות שטרם ילך שאול בעצמו אליהם ישלח שליח, ויבקש שיוציאו ויסגירו אותו. ושאלה זאת קודמת לשאלת הירד שאול, וזאת היתה כוונתו באמת, תחלה שאל היסגרוני, היינו אם יבקש זאת על ידי שליח, ואחר כך שאל, הירד שאול שיצוייר שאם לא ירצו לשמוע אל פקודת שאול על ידי שליחו אז ילך בעצמו לשחת לעיר. ולכן בפעם הראשון לא שאל היסגירו אותי ואת אנשי, כי אם ישלח על ידי שליח שיוציאוהו, לא יבקש רק את דוד שהוא ראש המורדים, שאז ירצה שאנשי קעילה ואנשי דוד יוציאו את דוד ויפטרו, כמו שהיה בשבע בן בכרי, אבל לא יוכל לבקש שיוציאו את דוד ואנשיו, שאז ילחמו דוד ואנשיו עם אנשי קעילה. ויאמר ה' ירד רצה לומר לא ישלח שליח כלל רק תיכף ירד בעצמו, ובזה שפיר לא הוצרך להשיב על השאלה הראשונה כי נכללה בשניה :
<h3>{יב}</h3>
וַיֹּ֣אמֶר דָּוִ֔ד הֲיַסְגִּ֜רוּ בַּעֲלֵ֧י קְעִילָ֛ה אֹתִ֥י וְאֶת־אֲנָשַׁ֖י בְּיַד־שָׁא֑וּל וַיֹּ֥אמֶר יְהוָ֖ה יַסְגִּֽירוּ׃
<b style="color: gray;">מצודת דוד</b> יסגירו . דעתם להסגיר אותך בידו :
<b style="color: gray;">מלבי"ם פירוש המילות</b> ויאמר דוד היסגרו עתה שאל שאלה חדשה שלא שאל בראשונה כלל, והוא אחר שידע שירד שאול בעצמו שמה, שאל אם יסגרו בעלי קעילה אותי, והנה בצד זה ידע כי שאול ודאי יבקש אותו ואת אנשיו, כי ירצה שבעלי קעילה יפתחו לו שער העיר, ואז ילחם בתוך העיר עם דוד ואנשיו, והשיג התשובה יסגירו, (ומי שהתפלא הלא לא נתקיים דבר ה' שאמר שירד שאול ושיסגירו אנשי קעילה וזאת לא היה, התפלא בחנם כי דבר ה' היה אם לא ילך דוד משם ירד שאול והם יסגירו, שגלה לו דעת שאול ודעת אנשי קעילה, למען יזהר לצאת) :
<h3>{יג}</h3>
וַיָּקָם֩ דָּוִ֨ד וַאֲנָשָׁ֜יו כְּשֵׁשׁ־מֵא֣וֹת אִ֗ישׁ וַיֵּצְאוּ֙ מִקְּעִלָ֔ה וַיִּֽתְהַלְּכ֖וּ בַּאֲשֶׁ֣ר יִתְהַלָּ֑כוּ וּלְשָׁא֣וּל הֻגַּ֗ד כִּֽי־נִמְלַ֤ט דָּוִד֙ מִקְּעִילָ֔ה וַיֶּחְדַּ֖ל לָצֵֽאת׃
<b style="color: gray;">רש"י</b> באשר יתהלכו . ( תרגום : ) באתר דכשר להלכא , במקום הצלתם :
<b style="color: gray;">מצודת דוד</b> באשר יתהלכו . רצה לומר : לא הלכו אל המקום אשר חשבו מתחילה לילך אליו וכדרך כל הארץ , כי המה לא חשבו מתחילה ללכת אל מקום ידוע , כי אם כאשר יזדמן :
<b style="color: gray;">מצודת ציון</b> ויחדל . ומנע :
<b style="color: gray;">מלבי"ם פירוש המילות</b> ויתהלכו רצה לומר תחלה לא התישבו בשום מקום רק התהלכו תמיד ממקומם למקום וחזרו בכל פעם למקום שכבר התהלכו שמה, באופן שלא ידע שאול אנה ילך אחריהם. וזה שכתוב ויחדל לצאת, אבל אחר כך, (יד) וישב דוד התישב במקום, אולם היה מתחבולותיו שבחר שני מקומות לשבתו, וזה שכתוב וישב במדבר במצדות, וישב בהר במדבר זיף, רצה לומר פעמים במצדות פעמים במדבר זיף בהר, ועל ידי זה הגם כי ויבקשהו שאול בכ''ז לא נתנו אלהים בידו, כי בכל עת שבא אל המקום לא היה דוד נמצא שם :
<h3>{יד}</h3>
וַיֵּ֨שֶׁב דָּוִ֤ד בַּמִּדְבָּר֙ בַּמְּצָד֔וֹת וַיֵּ֥שֶׁב בָּהָ֖ר בְּמִדְבַּר־זִ֑יף וַיְבַקְשֵׁ֤הוּ שָׁאוּל֙ כָּל־הַיָּמִ֔ים וְלֹֽא־נְתָנ֥וֹ אֱלֹהִ֖ים בְּיָדֽוֹ׃
<b style="color: gray;">מצודת דוד</b> וישב וכו' . פעם ישב במצדות , פעם בהר וכו' :
<b style="color: gray;">מצודת ציון</b> במצדות . במקומות משומרים :
<h3>{טו}</h3>
וַיַּ֣רְא דָוִ֔ד כִּֽי־יָצָ֥א שָׁא֖וּל לְבַקֵּ֣שׁ אֶת־נַפְשׁ֑וֹ וְדָוִ֥ד בְּמִדְבַּר־זִ֖יף בַּחֹֽרְשָׁה׃
<b style="color: gray;">מצודת דוד</b> וירא דוד . כשראה אשר שאול יוצא לבקשו , אז ישב במדבר זיף במקום שיוכל להמלט :
<b style="color: gray;">מצודת ציון</b> בחורשה . ביער , כמו ( יחזקאל לא ג ) : חורש מצל , ורוצה לומר סעיף . ( יז ) למשנה . שני למלכות :
<b style="color: gray;">רלב"ג</b> בחרשה . ר''ל ביער כי אף על פי שהיה במדבר זיף שאין עוברין בני אדם שם הנה להציל עצמו מן הסכנה מיד שאול היה נסתר ביער :
<b style="color: gray;">מלבי"ם פירוש המילות</b> השאלות: מ''ש וירא דוד, ודוד במדבר זיף בחורשה, וישב דוד בחורשה תמוה. מדוע לא יצא משם אחר שראה שהלך שאול לבקשו? : וירא דוד, עד עתה נמלט דוד בהשגחת ה' שלא מצאו שאול, ודוד לא ידע כי שאול הולך אחריו, ועתה ראה דוד ששאול יצא לבקשו ודוד היה בעת ההיא במדבר זיף בחרשה. ובודאי היה דעת דוד לצאת מחרשה אל מקום אחר אבל מפני סבה שנזכיר בסמוך (שבא יהונתן אליו) נשאר שם :
<h3>{טז}</h3>
וַיָּ֙קָם֙ יְהוֹנָתָ֣ן בֶּן־שָׁא֔וּל וַיֵּ֥לֶךְ אֶל־דָּוִ֖ד חֹ֑רְשָׁה וַיְחַזֵּ֥ק אֶת־יָד֖וֹ בֵּאלֹהִֽים׃
<b style="color: gray;">רש"י</b> ויחזק את ידו . חידש ברית שביניהם :
<b style="color: gray;">מצודת דוד</b> ויחזק . חזק , כמו ואמץ לבבו במשענת אלהים , באמרו ; אלהים עמך , מה יעשה בשר לך :
<b style="color: gray;">מלבי"ם פירוש המילות</b> ויקם יהונתן יספר הסבה שלא יצא דוד מחורשה, כי יהונתן בא אליו ויחזק את ידו בארבעה ענינים, {{{א}}} באלהים רצה לומר א''ל שלא יירא כי אלהים עמו, ובהשגחתו ימלטהו מני צר :
<h3>{יז}</h3>
וַיֹּ֨אמֶר אֵלָ֜יו אַל־תִּירָ֗א כִּ֠י לֹ֤א תִֽמְצָאֲךָ֙ יַ֚ד שָׁא֣וּל אָבִ֔י וְאַתָּה֙ תִּמְלֹ֣ךְ עַל־יִשְׂרָאֵ֔ל וְאָנֹכִ֖י אֶֽהְיֶה־לְּךָ֣ לְמִשְׁנֶ֑ה וְגַם־שָׁא֥וּל אָבִ֖י יֹדֵ֥עַ כֵּֽן׃
<b style="color: gray;">מלבי"ם פירוש המילות</b> {{{ב}}} ויאמר אליו אל תירא כי לא תמצאך יד שאול אבי באשר אינו יודע מקומך, {{{ג}}} ואתה תמלוך על ישראל וכו' ובזה תרום קרן בזכות הרבים כי זרח שמש הצלחתך, ובית אבי יהיה תחתיך כי אהיה לך למשנה, {{{ד}}} וגם שאול אבי ידע כן, ומצד זה נרפו ידיו ויפחד מעשות לך כל מאומה :
<h3>{יח}</h3>
וַיִּכְרְת֧וּ שְׁנֵיהֶ֛ם בְּרִ֖ית לִפְנֵ֣י יְהוָ֑ה וַיֵּ֤שֶׁב דָּוִד֙ בַּחֹ֔רְשָׁה וִיהוֹנָתָ֖ן הָלַ֥ךְ לְבֵיתֽוֹ׃
<b style="color: gray;">מצודת דוד</b> לפני ה' . לפני האורים והתומים , כי הברית שמאז לא היה לפני ה' :
<b style="color: gray;">רלב"ג</b> וישב דוד בחרשה ויהונתן הלך לביתו . באר לנו בזה כי נשען דוד בברית יהונתן עמו שלא יגלה מקומו לאביו ואע''פ שנתפרסם ליהונתן כי דוד יקח הממלכה ותסור ממנו ולזה ספר שלא נמנע דוד אחר זה מלשבת ביער ההוא :
<b style="color: gray;">מלבי"ם פירוש המילות</b> ויכרתו וכו' ברית לפני ה', כי הברית הראשון היה בינו לבין עצמו וזה היה לפני הכהן ואורים ותומים ועל ידי הבטחות יהונתן ובריתו ודבריו שחזק אותו על ידי כן וישב דוד בחורשה רצה לומר נשאר יושב שם ולא יצא משם כמו שהיה במחשבתו, ובאמת כן היה ששאול לא ידע מקומו רק הזיפים הודיעו לשאול את מקום דוד כמו שיספר :
<h3>{יט}</h3>
וַיַּעֲל֤וּ זִפִים֙ אֶל־שָׁא֔וּל הַגִּבְעָ֖תָה לֵאמֹ֑ר הֲל֣וֹא דָ֠וִד מִסְתַּתֵּ֨ר עִמָּ֤נוּ בַמְּצָדוֹת֙ בַּחֹ֔רְשָׁה בְּגִבְעַת֙ הַֽחֲכִילָ֔ה אֲשֶׁ֖ר מִימִ֥ין הַיְשִׁימֽוֹן׃
<b style="color: gray;">מצודת דוד</b> מסתתר . מתחבא אצלינו בהמצדות העומדות בחורשה , שהיא בגבעת החכילה אשר היא מימין הישימון :
<b style="color: gray;">מלבי"ם פירוש המילות</b> ויעלו זיפים כו' הגבעתה כי שאול חזר לביתו הגבעה, וחדל מלבקשו, במצדות הודיעו מקומו עם כל מצריו, {{{א}}} במצדות סלעים, {{{ב}}} בחרשה ביער, {{{ג}}} בגבעת החכילה, {{{ד}}} (באשר היה בחכילה עוד גבעה מצד שמאל) אשר מימין הישמון :
<h3>{כ}</h3>
וְ֠עַתָּה לְכָל־אַוַּ֨ת נַפְשְׁךָ֥ הַמֶּ֛לֶךְ לָרֶ֖דֶת רֵ֑ד וְלָ֥נוּ הַסְגִּיר֖וֹ בְּיַ֥ד הַמֶּֽלֶךְ׃
<b style="color: gray;">רש"י</b> ולנו הסגירו . ועלינו להסגירו :
<b style="color: gray;">מצודת דוד</b> לכל אות וכו' . רצה לומר : באיזה אופן שתרצה לרדת אלינו רד , ועלינו למסרו בידך :
<b style="color: gray;">מצודת ציון</b> אות . ענין רצון ותשוקה , כמו ( תהלים קלב יג ) : אוה למושב לו :
<h3>{כא}</h3>
וַיֹּ֣אמֶר שָׁא֔וּל בְּרוּכִ֥ים אַתֶּ֖ם לַֽיהוָ֑ה כִּ֥י חֲמַלְתֶּ֖ם עָלָֽי׃
<b style="color: gray;">מצודת דוד</b> ברוכים . ה' יברך אתכם בעבור ההודעה :
<h3>{כב}</h3>
לְכוּ־נָ֞א הָכִ֣ינוּ ע֗וֹד וּדְע֤וּ וּרְאוּ֙ אֶת־מְקוֹמוֹ֙ אֲשֶׁ֣ר תִּֽהְיֶ֣ה רַגְל֔וֹ מִ֥י רָאָ֖הוּ שָׁ֑ם כִּ֚י אָמַ֣ר אֵלַ֔י עָר֥וֹם יַעְרִ֖ם הֽוּא׃
<b style="color: gray;">רש"י</b> כי אמר אלי . מי שאמר : ערום יערים הוא . מתנהג הוא בערמה , היום כאן , ולמחר במקום אחר , כדי שלא יודע מקומו :
<b style="color: gray;">מצודת דוד</b> הכינו עוד . היו נכונים לראות מקום מהלכו , כי מי ראהו שם , הלא דבריכם מאומד ומשמועה : כי אמר אלי . עודו סר למשמעתי , אמר לי שבערמה ובתחבולות יעשה מלחמה , ולזאת מאוד מהצורך לחקור ולחפש אחריו :
<b style="color: gray;">מצודת ציון</b> הכינו . מלשון הכנה : ערום יערים . מלשון ערמה :
<b style="color: gray;">רלב"ג</b> כי אמר אלי ערום יערים הוא . ר''ל הוא חסר מי האומר זה וכן ותכל דוד הוא חס' מי הוא המשתוקק והרצון בו ותכל נפש דוד וכן יהיה הרצון בזה המקום כי אמר לבי אלי שהוא יתנהג בערמה ויתראה במקום אחר והוא בלתי מתחבא שם בלתי על המעט ולזה הזהירם שיחקרו מכל המחבואים אשר יתחבא שם , או יהיה אמרו כי אמר אלי שב אל דוד והרצון שדוד אמר אליו בהיותו עמו שהוא מתנהג בערמה ובתחבולות יעשה לו מלחמה :
<b style="color: gray;">מלבי"ם פירוש המילות</b> השאלות: הדברים כפולים ומשולשים, ובלתי מובנים? : לכו נא הכינו עוד באשר ידע שדוד מערים ערמות ותחבולות להסתיר מקומו, ציום שיכינו הכנות בל ילך בחנם, והוא, {{{א}}} ודעו בידיעה ברורה וראו בראות העין את מקומו האמתי, כי יצוייר שמקומו היא רחוק מאתכם, ומערים שתחשבו שיושב קרוב אליכם כדי שאלך לשם והוא ישמט למקום אחר, {{{ב}}} יצוייר שמקומו אתכם ובכ''ז יתרחק כפעם בפעם למקום אחר לכן ראו את אשר תהיה רגלו שם, {{{ג}}} יצוייר שאנשיו יושבים אתכם והוא בעצמו נחבא במקום אחר לכן דעו מי ראהו שם אותו בעצמו, ולא תסמכו על מגידים שיוכל להיות שהם מאנשי בריתו רק דעו מי ראהו שם אם הוא איש נאמן, ובאר הטעם שצריך לחקור כל כך, כי אמר אלי ערם יערם הוא, המרגל אשר שלחתי לדרוש אחריו א''ל שמערים בכמה ערמות ותחבולות בענין שקשה מאד לדעת את האמת :
<h3>{כג}</h3>
וּרְא֣וּ וּדְע֗וּ מִכֹּ֤ל הַמַּֽחֲבֹאִים֙ אֲשֶׁ֣ר יִתְחַבֵּ֣א שָׁ֔ם וְשַׁבְתֶּ֤ם אֵלַי֙ אֶל־נָכ֔וֹן וְהָלַכְתִּ֖י אִתְּכֶ֑ם וְהָיָה֙ אִם־יֶשְׁנ֣וֹ בָאָ֔רֶץ וְחִפַּשְׂתִּ֣י אֹת֔וֹ בְּכֹ֖ל אַלְפֵ֥י יְהוּדָֽה׃
<b style="color: gray;">רש"י</b> אל נכון . על דבר מכוון ואמת :
<b style="color: gray;">מצודת דוד</b> אם ישנו בארץ . כאשר לא נמצא אותו בכל מחבואיו , אם כן ודאי יהיה בארץ בין אנשי שבטו , ואז אחפש אותו בכל אלפי יהודה , רצה לומר : אכריח את כל אלפי יהודה , שכל אחד יחפש אחריו בין אנשיו :
<b style="color: gray;">מצודת ציון</b> המחבואים . מלשון מחבואה ומסתור : אל נכון . כמו בנכון , וכן ( שמות כה כא ) : ואל הארון , ומשפטו : ובהארון . ונכון , רוצה לומר דבר ברור ומכוון : ישנו . מלשון יש : וחפשתי . ענין חקירה :
<b style="color: gray;">מלבי"ם פירוש המילות</b> וראו, {{{ד}}} חוץ מזה תדרשו על כל המחבאים אשר יתחבא שם, שאם לא כן הגם שאדע מקומו יוכל להתחבאות שם במקום נסתר, ושבתם אלי אל נכון רצה לומר שיהיה דבר נכון וברור, ואז והלכתי אתכם. והיה אם ישנו אמר זה בל ידמו כי מצוה שהם ידרשו כל הדרישות הנ''ל מאשר יתרשל הוא מלחפש, כי אם רק ישנו בארץ יחפשהו בכל כחו :
<h3>{כד}</h3>
וַיָּק֛וּמוּ וַיֵּלְכ֥וּ זִ֖יפָה לִפְנֵ֣י שָׁא֑וּל וְדָוִ֨ד וַאֲנָשָׁ֜יו בְּמִדְבַּ֤ר מָעוֹן֙ בָּעֲרָבָ֔ה אֶ֖ל יְמִ֥ין הַיְשִׁימֽוֹן׃
<b style="color: gray;">רש"י</b> לפני שאול . שהיה שאול עתיד לילך אחריהם , והם הלכו לפניו לחפש אל נכון :
<b style="color: gray;">מצודת דוד</b> ויקומו וילכו . לחקור ולחפש טרם בוא שאול : בערבה . במישור אשר מימין הישימון :
<b style="color: gray;">מצודת ציון</b> בערבה . תרגם יונתן : במישרא :
<b style="color: gray;">מלבי"ם פירוש המילות</b> ויקומו אחרי חקרו שנית כדבר שאול הלכו אנשי זיפה לפני שאול והוא אחריהם ודוד היה אז במדבר מעון כי כבר נעתק מחורשה :
<h3>{כה}</h3>
וַיֵּ֨לֶךְ שָׁא֣וּל וַאֲנָשָׁיו֮ לְבַקֵּשׁ֒ וַיַּגִּ֣דוּ לְדָוִ֔ד וַיֵּ֣רֶד הַסֶּ֔לַע וַיֵּ֖שֶׁב בְּמִדְבַּ֣ר מָע֑וֹן וַיִּשְׁמַ֣ע שָׁא֔וּל וַיִּרְדֹּ֥ף אַחֲרֵֽי־דָוִ֖ד מִדְבַּ֥ר מָעֽוֹן׃
<b style="color: gray;">מצודת דוד</b> וילך שאול . אחר שחזרו הזיפים והגידו לו מכל מחבואיו : וירד הסלע . ירד מהסלע אשר ישב בה , לשבת במדבר , מקום נוח להשמט אנה ואנה :
<b style="color: gray;">מלבי"ם פירוש המילות</b> וילך שאול ואנשיו לבקש אחר שלא מצאוהו עוד בחורשה, ויגדו לדוד וירד הסלע שתחלה היה בערבה של מדבר מעון שהוא מישור שבקל ימצאנו ירד אל הסלע שהיה גם כן במדבר מעון, והוא היה הר גדול :
<h3>{כו}</h3>
וַיֵּ֨לֶךְ שָׁא֜וּל מִצַּ֤ד הָהָר֙ מִזֶּ֔ה וְדָוִ֧ד וַאֲנָשָׁ֛יו מִצַּ֥ד הָהָ֖ר מִזֶּ֑ה וַיְהִ֨י דָוִ֜ד נֶחְפָּ֤ז לָלֶ֙כֶת֙ מִפְּנֵ֣י שָׁא֔וּל וְשָׁא֣וּל וַאֲנָשָׁ֗יו עֹֽטְרִ֛ים אֶל־דָּוִ֥ד וְאֶל־אֲנָשָׁ֖יו לְתָפְשָֽׂם׃
<b style="color: gray;">רש"י</b> עוטרים . מקיפים וסובבים מצד אל צד , כעטרה המקפת את הראש :
<b style="color: gray;">מצודת דוד</b> נחפז ללכת . היה ממהר לברוח , ושאול ואנשיו סבבום לתפשם :
<b style="color: gray;">מצודת ציון</b> נחפז . מלשון חפזון ומהירות : עוטרים . מסבבים , כעטרה המסבבת את הראש : לתפשם . ענין האחוזה בחזקה :
<b style="color: gray;">מלבי"ם פירוש המילות</b> וילך וכו' והיה ההר מפסיק ביניהם, עטרים רצה להקיף ההר משני צדדים ולתפש :
<h3>{כז}</h3>
וּמַלְאָ֣ךְ בָּ֔א אֶל־שָׁא֖וּל לֵאמֹ֑ר מַהֲרָ֣ה וְלֵ֔כָה כִּֽי־פָשְׁט֥וּ פְלִשְׁתִּ֖ים עַל־הָאָֽרֶץ׃
<b style="color: gray;">רש"י</b> ומלאך בא אל שאול . מלאך ממש , כדי להציל את דוד :
<b style="color: gray;">מצודת דוד</b> ומלאך בא . ועד שלא תפשם , בא שליח אליו ללכת מול פלשתים :
<b style="color: gray;">מצודת ציון</b> פשטו . התפזרו כדרך הנלחמים , וכן ( לקמן כז י ) : אל פשטתם היום :
<b style="color: gray;">רלב"ג</b> ומלאך בא אל שאול לאמר מהרה ולכה . באר בזה הספור מה נפלא עוצם השגחת השם על אהוביו ואיך הציל דוד עם היותו בעוצם הסכנה :
<b style="color: gray;">מלבי"ם פירוש המילות</b> ומלאך בא בהשגחת ה' הפרטיית :
<h3>{כח}</h3>
וַיָּ֣שָׁב שָׁא֗וּל מִרְדֹף֙ אַחֲרֵ֣י דָוִ֔ד וַיֵּ֖לֶךְ לִקְרַ֣את פְּלִשְׁתִּ֑ים עַל־כֵּ֗ן קָֽרְאוּ֙ לַמָּק֣וֹם הַה֔וּא סֶ֖לַע הַֽמַּחְלְקֽוֹת׃
<b style="color: gray;">רש"י</b> סלע המחלקות . שהיה לבו של שאול חלוק לשתי דעות , אם לשוב להציל את ארצו מיד פלשתים , או לרדוף ולתפוש את דוד , כן תרגמו יונתן :
<b style="color: gray;">מצודת דוד</b> סלע המחלקות . על שם כי בהסלע ההוא ( הוא ההר שהלך שאול מצד ההר מזה וכו' האמור למעלה ) נחלקו ונפרדו שאול ואנשיו , מעם דוד ואנשיו :
<h2>שמואל א פרק-כד</h2>
<h3>{א}</h3>
וַיַּ֥עַל דָּוִ֖ד מִשָּׁ֑ם וַיֵּ֖שֶׁב בִּמְצָד֥וֹת עֵֽין־גֶּֽדִי׃
<h3>{ב}</h3>
וַיְהִ֗י כַּֽאֲשֶׁר֙ שָׁ֣ב שָׁא֔וּל מֵאַחֲרֵ֖י פְּלִשְׁתִּ֑ים וַיַּגִּ֤דוּ לוֹ֙ לֵאמֹ֔ר הִנֵּ֣ה דָוִ֔ד בְּמִדְבַּ֖ר עֵ֥ין גֶּֽדִי׃
<h3>{ג}</h3>
וַיִּקַּ֣ח שָׁא֗וּל שְׁלֹ֧שֶׁת אֲלָפִ֛ים אִ֥ישׁ בָּח֖וּר מִכָּל־יִשְׂרָאֵ֑ל וַיֵּ֗לֶךְ לְבַקֵּ֤שׁ אֶת־דָּוִד֙ וַֽאֲנָשָׁ֔יו עַל־פְּנֵ֖י צוּרֵ֥י הַיְּעֵלִֽים׃
<b style="color: gray;">רש"י</b> צורי היעלים . סלעי היעלים :
<b style="color: gray;">מצודת דוד</b> צורי היעלים . סלעים גבוהים אשר היעלים מקננים בהן . וכן נאמר [ איוב לט א ] : הידעת עת לדת יעלי סלע :
<b style="color: gray;">מצודת ציון</b> בחור . כל אחד היה נבחר :
<b style="color: gray;">רלב"ג</b> על פני צורי היעלים . הם הצורים החזקים שנהגו לשבת שם היעלים כי היעלים הם שוכנים בסלעים כאמרו הידעת עת לדת יעלי סלע וזכר זה כי דוד עם ראותו יד הש''י הטובה עליו לא היה מוסר עצמו לסכנות אך היה מחביא עצמו במקומות אשר יתכן לו בהם בהעלם יותר :
<b style="color: gray;">מלבי"ם פירוש המילות</b> השאלות: למה ישב דוד על הדרך ולא במקום נסתר בחלקת הצורים הרמים? : ויקח שאול שלשת אלפים איש, לא הוצרך להשמיע את העם (כמו למעלה כ''ג ט') כי העם היו נאספים למלחמת פלשתים. ולמעלה לא בחר מן העם ג' אלפי איש כי רצה להעלים שיחשבו שהולך למלחמת פלשתים לא לרדוף אחרי דוד כמש''ש : וילך לבקש את דוד כו' על פני צורי היעלים במדבר עין גדי היו סלעים גבוהים מיוחדים ליעלים בטבעם כמ''ש הרים הגבוהים ליעלים, וחשב שאול בודאי שם יסתרו דוד ואנשיו, ודוד בגודל חכמתו הבין כי שאול יבקשהו על הצורים הרמים, ולא יעלה על דעת שאול שדוד יושב אצל הדרך, ולכן ישב עם אנשיו במערה שאצל דרך הרבים, כי הבין ששאול לא יפנה לבו לבקשו שם :
<h3>{ד}</h3>
וַ֠יָּבֹא אֶל־גִּדְר֨וֹת הַצֹּ֤אן עַל־הַדֶּ֙רֶךְ֙ וְשָׁ֣ם מְעָרָ֔ה וַיָּבֹ֥א שָׁא֖וּל לְהָסֵ֣ךְ אֶת־רַגְלָ֑יו וְדָוִד֙ וַאֲנָשָׁ֔יו בְּיַרְכְּתֵ֥י הַמְּעָרָ֖ה יֹשְׁבִֽים׃
<b style="color: gray;">רש"י</b> להסך את רגליו . להפנות לנקבים גדולים :
<b style="color: gray;">מצודת ציון</b> גדרות הצאן . דיר שהצאן רובצים בה : להסך את רגליו . לעשות צרכיו בנקבים , כי דרך הצנועים לסכך ולכסות הרגלים , וכן ( שופטים ג כד ) : אך מסיך הוא את רגליו : בירכתי . בסוף , וכן ( שמות כו כב ) : ולירכתי המשכן ימה :
<b style="color: gray;">רלב"ג</b> להסך את רגליו . ר''ל לסכך את רגליו , והוא עשיית הצרכי' הגדולים כי מדרך הגדולים הצנועים לסכך רגליהם בבגדיהם שלא תראה ערותם :
<b style="color: gray;">מלבי"ם פירוש המילות</b> ויבא אל גדרות הצאן והנה לא עלה בדעת שאול שדוד שם, {{{א}}} כי היו שם גדרות הצאן ומלא רועים, {{{ב}}} שהיה על הדרך, ואינו מקום סתר, ולכן נכנס שאול לבדו אל המערה בלא פחד, אבל מטעם זה בעצמו שלא עלה לפני שאול במחשבה שדוד ימצא שם, מטעם זה דוד ואנשיו ישבו בירכתי המערה, בידעו ששם לא יחפש אחריו :
<h3>{ה}</h3>
וַיֹּאמְרוּ֩ אַנְשֵׁ֨י דָוִ֜ד אֵלָ֗יו הִנֵּ֨ה הַיּ֜וֹם אֲ‍ֽשֶׁר־אָמַ֧ר יְהוָ֣ה אֵלֶ֗יךָ הִנֵּ֨ה אָנֹכִ֜י נֹתֵ֤ן אֶת־(איביך) [אֹֽיִבְךָ֙] בְּיָדֶ֔ךָ וְעָשִׂ֣יתָ לּ֔וֹ כַּאֲשֶׁ֖ר יִטַ֣ב בְּעֵינֶ֑יךָ וַיָּ֣קָם דָּוִ֗ד וַיִּכְרֹ֛ת אֶת־כְּנַֽף־הַמְּעִ֥יל אֲשֶׁר־לְשָׁא֖וּל בַּלָּֽט׃
<b style="color: gray;">מצודת דוד</b> הנה היום . אולי נאמר לו על ידי נביא שימסור ה' אויביו בידו , וחשבו אנשיו שעל היום הזה נאמר , ולזה אמרו הנה זהו היום וכו' , ולזה לך ועשית לו וכו' : ויך וכו' . לבו היתה מתנענעת ומכה בקרבו , כדרך החרד ומצטער , וזה בחשבו שלא עשה הטוב , והוא כמרים יד במשיח ה' :
<b style="color: gray;">מצודת ציון</b> כנף המעיל . שפולי המעיל : בלט . בחשאי , כמו ( לעיל יח כב ) : דברו אל דוד בלט :
<b style="color: gray;">רלב"ג</b> ויקם דוד ויכרת את כנף המעיל . יתכן לפי הפשט שכבר היה רצון דוד להרגו ולא השיג ממנו כי אם הכנף והתחרט אחר זה דוד על מחשבתו ואף על פי שהותר לו להורגו כי רודף היה ואמר חלילה לי מה' מעשות הדבר הזה וזה היה מהפלגת חסידותו עם שזה גם כן יהיה סבה אחר כך להקל בהריגת המלכים וידע דוד כי הממלכה תהיה לו ולזה רצה להרחיק ענין הריגת המלכים משיחי ה' ולזאת הסבה בעינה צוה להרוג הנער העמלקי אשר הגיד לו שהרג שאול אעפ''י שכבר צוהו שאול על זה ולזה גם כן צוה להרוג אשר הרגו איש בשת בן שאול :
<b style="color: gray;">מלבי"ם פירוש המילות</b> הנה היום אשר אמר ה' אליך, חשבו, אחר שדוד נמשח על פי נביא, ואחר שאי אפשר לשני מלכים שישתמשו בכתר אחד ובפרט ששאול רודפו ובודאי יפול הוא ביד דוד שהובטח לו המלוכה מאת ה', בודאי זה סבה מאת ה' ששאול יבא הנה ויפול ביד דוד, וזה כאילו א''ל ה' שיתן את אויבו בידו, ובשגם שעל פי הדין יכול להרגו כי רודף הוא וזה שכתוב ועשית לו כאשר ייטב בעיניך. ויקם דוד גם דוד היה מסופק בזה, אם כבר נשלמה מלכות שאול, ואם רצון ה' שיומת על ידי הנרדף, ובחן זה על ידי שכרת כנף מעילו, שזה קצת מן המעשה למרוד בו ולבזות בגדי מלכותו. והנה הרגיש כי :
<h3>{ו}</h3>
וַֽיְהִי֙ אַֽחֲרֵי־כֵ֔ן וַיַּ֥ךְ לֵב־דָּוִ֖ד אֹת֑וֹ עַ֚ל אֲשֶׁ֣ר כָּרַ֔ת אֶת־כָּנָ֖ף אֲשֶׁ֥ר לְשָׁאֽוּל׃
<b style="color: gray;">רש"י</b> ויהי אחרי כן וגו' :
<b style="color: gray;">מלבי"ם פירוש המילות</b> ויך לב דוד אותו, כי לב השלם יתפעל ויתחרט אם יעשה איזו פעולה רעה, ומזה הבין כי עדן לא שלמה מלכות שאול, ומורא מלכות עליו, וכי עול בכפו אף לגעת במלבושיו ואף כי בגופו :
<h3>{ז}</h3>
וַיֹּ֨אמֶר לַאֲנָשָׁ֜יו חָלִ֧ילָה לִּ֣י מֵֽיהוָ֗ה אִם־אֶעֱשֶׂה֩ אֶת־הַדָּבָ֨ר הַזֶּ֤ה לַֽאדֹנִי֙ לִמְשִׁ֣יחַ יְהוָ֔ה לִשְׁלֹ֥חַ יָדִ֖י בּ֑וֹ כִּֽי־מְשִׁ֥יחַ יְהוָ֖ה הֽוּא׃
<b style="color: gray;">רש"י</b> ויאמר לאנשיו חלילה . שני מקראות הללו כתובין שלא כסדרן , אלא כיון שהתחיל לדבר בכריתת המעיל , כלה כל דבריו , ואמר שאף בכריתת המעיל נתחרט , ואחר כך חוזר לדברו הראשון , ואומר ; על שאמרו לו אנשיו הנה היום וגו' , השיב להם , חלילה לי וגו' :
<b style="color: gray;">מצודת דוד</b> ויאמר לאנשיו . האומרים אליו להרוג את שאול : חלילה לי מה' . הדבר הזה הוא חולין לי מחמת מצות ה' , וחוזר ומפרש הדבר ואמר ; אם אעשה וכו' לשלוח ידי בו : כי משיח . והתורה הזהירה עליו :
<b style="color: gray;">מלבי"ם פירוש המילות</b> השאלות: למה כפל כי משיח ה' הוא? : ויאמר ולכן אמר לאנשיו, חלילה לי רצה לומר חלילה לעשות זאת, א] שהוא חטא לה', ועל זה אמר חלילה לי מה', {{{ב}}} מצד שהוא אדוני משיח ה', ונגד מה שהם חשבו שהוסר משחת קדש מראשו כי בא יומו, השיב להם כי משיח ה' הוא, רצה לומר בחנתי וידעתי שהוא עדיין משיח ה', ושמן שעל ראשו לא יצא מקדושתו :
<h3>{ח}</h3>
וַיְשַׁסַּ֨ע דָּוִ֤ד אֶת־אֲנָשָׁיו֙ בַּדְּבָרִ֔ים וְלֹ֥א נְתָנָ֖ם לָק֣וּם אֶל־שָׁא֑וּל וְשָׁא֛וּל קָ֥ם מֵהַמְּעָרָ֖ה וַיֵּ֥לֶךְ בַּדָּֽרֶךְ׃
<b style="color: gray;">רש"י</b> וישסע . הבדיל ודחה אותם בדברים :
<b style="color: gray;">מצודת דוד</b> וישסע דוד . כי אנשיו עשו אגודה אחת להמית את שאול , ובא דוד ובקע להבדיל את האגודה באמרי פיו :
<b style="color: gray;">מצודת ציון</b> וישסע . ענין בקיעה וסדיקה , כמו ( שופטים יד ו ) : וישסעהו כשסע הגדי :
<b style="color: gray;">רלב"ג</b> וישסע דוד את אנשיו בדברים . ר''ל שעם מה שהיו כלם נסכמים על הריגתו והיו לאגודה אחת על זאת ההסכמה הנה חלק דוד לבם בדבריו באופן שבלבל הסכמת' ומנעם בזה האופן מהריגת שאול :
<b style="color: gray;">מלבי"ם פירוש המילות</b> וישסע הפריד אותם בדבריו בל יקהלו נגד דעתו עד שקם שאול מהמערה, והיה יותר טוב שידבר עם שאול בפתח המערה, אך שירא מאנשיו בל יהרגו אותו לכן המתין עד שהיה שאול בדרך רחוק מהם :
<h3>{ט}</h3>
וַיָּ֨קָם דָּוִ֜ד אַחֲרֵי־כֵ֗ן וַיֵּצֵא֙ (מן־)(המערה) [מֵֽהַמְּעָרָ֔ה] וַיִּקְרָ֧א אַֽחֲרֵי־שָׁא֛וּל לֵאמֹ֖ר אֲדֹנִ֣י הַמֶּ֑לֶךְ וַיַּבֵּ֤ט שָׁאוּל֙ אַֽחֲרָ֔יו וַיִּקֹּ֨ד דָּוִ֥ד אַפַּ֛יִם אַ֖רְצָה וַיִּשְׁתָּֽחוּ׃
<b style="color: gray;">מצודת ציון</b> ויקוד . כפף הקדקוד : אפים . מלשון פנים :
<h3>{י}</h3>
וַיֹּ֤אמֶר דָּוִד֙ לְשָׁא֔וּל לָ֧מָּה תִשְׁמַ֛ע אֶת־דִּבְרֵ֥י אָדָ֖ם לֵאמֹ֑ר הִנֵּ֣ה דָוִ֔ד מְבַקֵּ֖שׁ רָעָתֶֽךָ׃
<b style="color: gray;">רש"י</b> למה תשמע . למה תקבל עלי לשון הרע של דואג :
<b style="color: gray;">מצודת דוד</b> את דברי אדם . המדבר רכיל : מבקש רעתך . מבקש להרע לך :
<b style="color: gray;">מלבי"ם פירוש המילות</b> (י-יא) השאלות: מהו ואמר, מי אמר, ומהו ותחס שהוא נסתר לנקבה? : (י-יא) למה תשמע את דברי אדם רצה לומר שהמבקש להרע לחברו ולא יבצע מעשהו, יהיה או מפני שלא יכול או מפני שיירא מה' או מבני אדם, ועתה למה תשמע להאומר שדוד מבקש רעתך שאז בהכרח תאמר שמה שלא הרעותי לך היה מפני שלא יכולתי, וזה אינו כי הנה היום הזה ראו עיניך את אשר נתנך ה' היום בידי במערה, והייתי יכול להרע לך, ואם תאמר שנמנעתי מפני שיראתי מאנשים, על זה אמר במערה, ששם לא היה איש עמך. וכן לא תוכל לאמר שהייתי ירא מה', זה אינו כי ואמר להרגך הלא ה' אמר והרשה לי להרגך כדין הרודף שמצוה להרגו ולהציל הנרדף. ופי' דבריו (נגד מ''ש אשר נתנך ה' בידי) ותחס עליך פי' ידי חסה עליך (פעל ותחס מוסב על היד שהיא נקבה) ולא רצתה לנגוע בך, ומבואר אצלי שפעל חוס בא על דבר שי''ל תועלת ממנו ואינו רוצה להשחיתו, (ונגד מ''ש ואמר להרגך) ואומר לא אשלח ידי באדוני הגם שמדין תורה מותר לא אעשה זאת לאדוני יען כי משיח ה' הוא :
<h3>{יא}</h3>
הִנֵּה֩ הַיּ֨וֹם הַזֶּ֜ה רָא֣וּ עֵינֶ֗יךָ אֵ֣ת אֲשֶׁר־נְתָנְךָ֩ יְהוָ֨ה ׀ הַיּ֤וֹם ׀ בְּיָדִי֙ בַּמְּעָרָ֔ה וְאָמַ֥ר לַהֲרָגֲךָ֖ וַתָּ֣חָס עָלֶ֑יךָ וָאֹמַ֗ר לֹא־אֶשְׁלַ֤ח יָדִי֙ בַּֽאדֹנִ֔י כִּי־מְשִׁ֥יחַ יְהוָ֖ה הֽוּא׃
<b style="color: gray;">רש"י</b> ואמר להרגך ותחס עליך . הרי כאן חסרים שתי תיבות , ואמר האומר שאהרגך , ותחס נפשי עליך , כמו ( שמואל-ב יג לט ) : ותכל דוד לצאת אל אבשלום , ותכל נפש דוד :
<b style="color: gray;">מצודת דוד</b> ואמר להרגך . כל אחד מאנשי , אמר להרגך , וחסה נפשי עליך , והוא מקרא קצר :
<b style="color: gray;">רלב"ג</b> ואמר להרגך ותחס עליך . ר''ל אמר לבי תחלה להרגך ותחס עליך נפשי ונתחרטתי על המחשבה ההיא ואמרתי לא אשלח ידי באדוני כי משיח ה' הוא או יהיה הרצון באמרו ואמר להרגך שכבר אמר זה אחד מאנשי ותחס עליו נפש דוד והביאור הראשון יותר נכון לפי מה שאחשוב :
<h3>{יב}</h3>
וְאָבִ֣י רְאֵ֔ה גַּ֗ם רְאֵ֛ה אֶת־כְּנַ֥ף מְעִילְךָ֖ בְּיָדִ֑י כִּ֡י בְּכָרְתִי֩ אֶת־כְּנַ֨ף מְעִֽילְךָ֜ וְלֹ֣א הֲרַגְתִּ֗יךָ דַּ֤ע וּרְאֵה֙ כִּי֩ אֵ֨ין בְּיָדִ֜י רָעָ֤ה וָפֶ֙שַׁע֙ וְלֹא־חָטָ֣אתִי לָ֔ךְ וְאַתָּ֛ה צֹדֶ֥ה אֶת־נַפְשִׁ֖י לְקַחְתָּֽהּ׃
<b style="color: gray;">רש"י</b> ואבי ראה . כלומר תן לבך על הדבר , וגם ראה העדות , אשר כנף מעילך בידי , והייתי יכול להרגך :
<b style="color: gray;">מצודת דוד</b> ראה גם ראה . רצה לומר : ראה בראיה ברורה ומוחשת , אשר כנף מעילך בידי , ומזה תראה שהאמת אתי : כי בכרתי . במה שכרתי כנף המעיל שהיא לראיה שהיית בידי , ועם כל זה לא הרגתיך , מזה דע וראה כי מעולם לא חטאתי לך לבקש רעתך :
<b style="color: gray;">מצודת ציון</b> ואבי . ענין גדול ושר , כמו האב על בנו . או לפי שהיה חותנו , חשבו כאב : צודה . אורב , כמו ( שמות כא יג ) : ואשר לא צדה :
<b style="color: gray;">מלבי"ם פירוש המילות</b> ואבי יען שעדיין י''ל שמה שלא הרגו היה מפני שהגם שהיה עמו ביחד במערה לא היה קרוב אליו, או לא היה חרבו בידו, או שנבעת מפחדו ולכן לא הרגו על זה אמר ואבי ראה גם ראה את כנף מעילך בידי, כי בכרתי את כנף מעילך, שבודאי הייתי קרוב אליך והיתה חרב חותכת בידי, ולא נפל עלי פחד, ובכ''ז לא הרגתיך אם כן מזה דע וראה כי אין בידי רעה ופשע היינו שאין עבירה בידי שאם כן היתה עבירה גוררת עבירה, וכן מזה תראה כי לא חטאתי לך נגד המלכות, ובכל זה אתה צדה את נפשי לקחתה הגם שאני חף מפשע, לכן :
<h3>{יג}</h3>
יִשְׁפֹּ֤ט יְהוָה֙ בֵּינִ֣י וּבֵינֶ֔ךָ וּנְקָמַ֥נִי יְהוָ֖ה מִמֶּ֑ךָּ וְיָדִ֖י לֹ֥א תִֽהְיֶה־בָּֽךְ׃
<b style="color: gray;">מצודת דוד</b> ונקמני ה' . ינקום נקמתי ממך :
<b style="color: gray;">מלבי"ם פירוש המילות</b> ישפט ה' ביני ובינך אחר שאין שופט אחר בינינו, ובאר לו כי משפט ה' יהיה באחד משני פנים, {{{א}}} או ונקמני ה' ממך, שהשופט עצמו יעשה הנקמה בלא אמצעי, {{{ב}}} או שיעשה הנקמה על ידי אמצעי, ועל זה אמר :
<h3>{יד}</h3>
כַּאֲשֶׁ֣ר יֹאמַ֗ר מְשַׁל֙ הַקַּדְמֹנִ֔י מֵרְשָׁעִ֖ים יֵ֣צֵא רֶ֑שַׁע וְיָדִ֖י לֹ֥א תִֽהְיֶה־בָּֽךְ׃
<b style="color: gray;">רש"י</b> כאשר יאמר משל הקדמוני . משל קדמונו של עולם , התורה , שהיא משלו של הקב''ה : מרשעים יצא רשע . הקב''ה מזמן לרשע , שנופל ביד רשע כיוצא בו , והיכן אמרה תורה ( שמות כא יג ) : והאלהים אנה לידו כדאיתא במסכת מכות ( י ב ) :
<b style="color: gray;">מצודת דוד</b> כאשר יאמר . רצה לומר : יקוים בך דברי המשל הקדום , אשר יאמר : מרשעים יצא רשע , רצה לומר : כל דבר תקלה ורשע , באה על ידי רשעים , וכן תומת אתה ביד רשעים , וידי לא תהיה בך :
<b style="color: gray;">מצודת ציון</b> הקדמוני . רוצה לומר האמור בימים הקדמונים :
<b style="color: gray;">מלבי"ם פירוש המילות</b> השאלות: למה כפל וידי לא תהי בך? : כאשר יאמר משל הקדמני, שהמשל הראשון שהיה בזה בימי קדם היה מעשה קין והבל, שנקם ה' נקמת דמי הבל מקין באמצעות למך שהרג את קין, ועליו משלו מרשעים יצא רשע שכולל שתי כוונות, {{{א}}} שמן זרע קין הרשע יצא הרוצח שהרגו, {{{ב}}} שנהרג על ידי רשע כמוהו, וכן אתה תהרג על ידי רשע, ובשני האופנים האלה ידי אל תהי בך, בין אם תענש על ידי שמים או בידי אדם, לכן אמר שתי פעמים ידי אל תהי בך :
<h3>{טו}</h3>
אַחֲרֵ֨י מִ֤י יָצָא֙ מֶ֣לֶךְ יִשְׂרָאֵ֔ל אַחֲרֵ֥י מִ֖י אַתָּ֣ה רֹדֵ֑ף אַֽחֲרֵי֙ כֶּ֣לֶב מֵ֔ת אַחֲרֵ֖י פַּרְעֹ֥שׁ אֶחָֽד׃
<b style="color: gray;">מצודת דוד</b> אחרי מי . רצה לומר : וכי לא די לך בשלוח אחרי מלאכים מחבלים , עד שבעצמך תרדוף אחרי , הלא אין זה כבודך שמלך ישראל ירדוף אחר ההדיוט שנחשב למולך ככלב מת , וכפרעוש הקופץ ממקום למקום :
<b style="color: gray;">מצודת ציון</b> פרעוש . היא כינה שחורה , הקופצת ממקום למקום :
<b style="color: gray;">מלבי"ם פירוש המילות</b> השאלות: למה כפל אחרי מי יצא אחרי מי רודף? : אחרי וכו', אחר שהתוכח עמו על שרוצה להרגו שלא בדין, יתוכח עמו על כלל רדיפתו אותו שהיא סכלות גדולה, בין בתחלה בין בסוף, וזה שכתוב אחרי מי יצא מלך ישראל שהוא על עת שיצא לרדפו, וגם אחרי מי רודף שהוא על רדיפתו עתה, ומפרש (נגד אחרי מי יצא) אחרי כלב מת, שאז היה דומה לכלב שהוא עבד נאמן ושומר את אדוניו רק שעל ידי שרחק אותו היה ככלב מת שלא יכול לשמור, רצה לומר שהיה עבד נאמן לאדוניו, (ונגד אחרי מי רודף עתה) אחרי פרעש אחד, שגם עתה כחו חלוש וכאין נחשב, רק נדמה כפרעוש הקופץ ממקום למקום בעת שרוצים לתפשו, ואינו כפרעושים רבים (על ידי שש מאות איש אשר אתו) רק כפרעוש אחד :
<h3>{טז}</h3>
וְהָיָ֤ה יְהוָה֙ לְדַיָּ֔ן וְשָׁפַ֖ט בֵּינִ֣י וּבֵינֶ֑ךָ וְיֵ֙רֶא֙ וְיָרֵ֣ב אֶת־רִיבִ֔י וְיִשְׁפְּטֵ֖נִי מִיָּדֶֽךָ׃
<b style="color: gray;">מצודת ציון</b> וירב . מלשון מריבה :
<b style="color: gray;">מלבי"ם פירוש המילות</b> השאלות: למה כפל ושפט ויריב ריבי, וישפטני? : והיה ה' לדין, ושפט מבואר אצלנו שיש הבדל בין דין ומשפט ובין דיין ושופט, שהדיין והדין מציין טענת הבעלי דינים וקבלת טענותיהם מצד הדיין, והמשפט והשופט יציין גמר הדין ופסק השופט כפי שורת הדין, והכתובים ישמשו עוד בשם ריב על ריב הבעלי דינים מצד עצמם. אמר דוד ה' יהיה הדיין המקבל את הטענות שאני טוען עליך, וגם שפט ביני וביניך כפי שורת הדין וההלכה, ומפרש, (נגד והיה ה' לדיין), וירא וירב את ריבי, שהוא יהיה הטוען והרב בעדי, (ונגד ושפט) וישפטני מידך, יעשה לך כפי שורת הדין :
<h3>{יז}</h3>
וַיְהִ֣י ׀ כְּכַלּ֣וֹת דָּוִ֗ד לְדַבֵּ֞ר אֶת־הַדְּבָרִ֤ים הָאֵ֙לֶּה֙ אֶל־שָׁא֔וּל וַיֹּ֣אמֶר שָׁא֔וּל הֲקֹלְךָ֥ זֶ֖ה בְּנִ֣י דָוִ֑ד וַיִּשָּׂ֥א שָׁא֛וּל קֹל֖וֹ וַיֵּֽבְךְּ׃
<b style="color: gray;">מצודת ציון</b> בני . רצה לומר חמלת עלי כבן על האב . או לפי שהיה חתנו , חשבו כבן :
<h3>{יח}</h3>
וַיֹּ֙אמֶר֙ אֶל־דָּוִ֔ד צַדִּ֥יק אַתָּ֖ה מִמֶּ֑נִּי כִּ֤י אַתָּה֙ גְּמַלְתַּ֣נִי הַטּוֹבָ֔ה וַאֲנִ֖י גְּמַלְתִּ֥יךָ הָרָעָֽה׃
<b style="color: gray;">מצודת ציון</b> גמלתני . ענין תשלומין המעשה :
<b style="color: gray;">מלבי"ם פירוש המילות</b> צדיק אתה ממני הודה לו על העבר שצדיק הוא בדינו. כי אתה גמלתני הטובה (מבואר אצלי כי גדר פעל גמל, הוא מי שעושה לחברו פעולה טובה או רעה מצד התפעליות אהבה או איבה שיש לו עליו) רצה לומר אתה גמלת לי טוב בהריגת הפלשתי ומלחמת פלשתים מצד התפעליות אהבה שהיית אוהב לי ודורש טובתי, ואני גמלתיך הרעה מצד התפעלות הנפש באיבה ושנאת חנם :
<h3>{יט}</h3>
(ואת) [וְאַתָּה֙] הִגַּ֣דְתָּ הַיּ֔וֹם אֵ֛ת אֲשֶׁר־עָשִׂ֥יתָה אִתִּ֖י טוֹבָ֑ה אֵת֩ אֲשֶׁ֨ר סִגְּרַ֧נִי יְהוָ֛ה בְּיָדְךָ֖ וְלֹ֥א הֲרַגְתָּֽנִי׃
<b style="color: gray;">מצודת דוד</b> הגדת . רצה לומר : הראית לכל בראיה ברורה :
<b style="color: gray;">מצודת ציון</b> סגרני . מסרני :
<b style="color: gray;">מלבי"ם פירוש המילות</b> ואתה הגדת היום, עתה השיב על מה שעשה עתה, אמר לו דע כי הפעל השלם והטוב במוחלט העומד לנס עמים, רצה לומר אם יעשה אדם מעשה טוב שרבים ילמדו ממנו לעשות כמוהו עד שיהיה בזה מורה הטוב לרבים, הוא לא לבד שיקבל שכר על פעולתו בשעתו, רק יקבל שכר מתמיד מתחדש בכל דור ודור, כי כל עת שילמד איש ממנו לעשות כמעשהו, יתיחס הטוב אל מי שהורהו בראשונה, ולפי זה השכר בשעתו יקבל בעד הפעולה בעצמה, והשכר המתמיד יקבל בעד מה שפרסם את המעשה וילמדה לרבים, וזה שכתוב ואתה הגדת היום ופרסמת לרבים מעשה טוב שעשית, וזה את אשר עשיתה אתי טובה את אשר סגרני ה' בידך ולא הרגתני הגם שמצד הדין היית רשאי להרגני, והגדה זאת תעשה פרי וזכות לדור דורים, כי מעתה :
<h3>{כ}</h3>
וְכִֽי־יִמְצָ֥א אִישׁ֙ אֶת־אֹ֣יְב֔וֹ וְשִׁלְּח֖וֹ בְּדֶ֣רֶךְ טוֹבָ֑ה וַֽיהוָה֙ יְשַׁלֶּמְךָ֣ טוֹבָ֔ה תַּ֚חַת הַיּ֣וֹם הַזֶּ֔ה אֲשֶׁ֥ר עָשִׂ֖יתָה לִֽי׃
<b style="color: gray;">מצודת דוד</b> וכי ימצא . רצה לומר : וכי נעשה מעולם כזאת , שימצא איש אויבו וכו' : וה' . אבל ה' ישלם לך גמול , ולא לחנם עשית מה שעשית :
<b style="color: gray;">רלב"ג</b> וכי ימצא איש את אויבו ושלחו בדרך טובה . הנה קצר בזה ונשען על מה שזכר אחר זה : וה' ישלמך טובה תחת היום הזה . ומה שקצר בזה הוא שראוי שישולם גמול טוב מאת הש''י וקצר זאת ההקדמה להודות על פרסומה :
<b style="color: gray;">מלבי"ם פירוש המילות</b> וכי ימצא איש את אויבו ילמד מוסר ממך ושלחו בדרך טובה ואם כן למדת צדק לדור דורים וממילא בכל עת אשר ימצא איש את אויבו ושלחו בדרך טובה, וה' ישלמך טובה תחת היום הזה אשר עשיתה לי, שעל כל פעם שיעשה איש מעשה טובה הזאת תקבל אתה שכר מחדש על היום הזה שהיית המתחיל והמלמד טוב לרבים :
<h3>{כא}</h3>
וְעַתָּה֙ הִנֵּ֣ה יָדַ֔עְתִּי כִּ֥י מָלֹ֖ךְ תִּמְל֑וֹךְ וְקָ֙מָה֙ בְּיָ֣דְךָ֔ מַמְלֶ֖כֶת יִשְׂרָאֵֽל׃
<b style="color: gray;">רש"י</b> ידעתי כי מלוך תמלוך . שרואה אני שהקב''ה מצילך מידי . ומדרש אגדה ( ילקוט שמעוני רמז קלד ) : סימן זה מסר לו שמואל , שהקורע מעילו , ימלוך תחתיו :
<b style="color: gray;">מצודת דוד</b> הנה ידעתי . בראותי הצלחתך : וקמה בידך . בעבור כשרון מעשיך :
<b style="color: gray;">מצודת ציון</b> וקמה . מלשון קיום :
<b style="color: gray;">מלבי"ם פירוש המילות</b> ועתה אחר שכבשת את יצרך עד המדרגה הזאת, ידעתי, {{{א}}} כי מלוך תמלוך כי המולך על יצרו הוא הראוי למלכות : {{{ב}}} וקמה בידך ממלכות ישראל לא כמוני שנטלה המלכות ממני, וחכמינו זכרונם לברכה אמרו ששמואל נתן לו סימן שמי שיקרע את מעילו ימלוך תחתיו :
<h3>{כב}</h3>
וְעַתָּ֗ה הִשָּׁ֤בְעָה לִּי֙ בַּֽיהוָ֔ה אִם־תַּכְרִ֥ית אֶת־זַרְעִ֖י אַֽחֲרָ֑י וְאִם־תַּשְׁמִ֥יד אֶת־שְׁמִ֖י מִבֵּ֥ית אָבִֽי׃
<b style="color: gray;">מצודת דוד</b> אם תכרית וכו' . אז יהיה עליך עונש שבועה : ואם תשמיד . כפל הדבר במלות שונות , כי אם יוכרת זרעו , אם כן ממילא יושכח שמו :
<b style="color: gray;">מצודת ציון</b> תשמיד . ענין כליון :
<b style="color: gray;">מלבי"ם פירוש המילות</b> השבעה לי השביעו, {{{א}}} שלא יכרית את זרעו, {{{ב}}} שלא ישמיד את שמו, והמפרשים אמרו שלא נשבע על זרעו כי הלא מסרם אל הגבעונים, ואינו מוכרח, כי זאת עשו הגבעונים ודוד לא עבר שבועתו :
<h3>{כג}</h3>
וַיִּשָּׁבַ֥ע דָּוִ֖ד לְשָׁא֑וּל וַיֵּ֤לֶךְ שָׁאוּל֙ אֶל־בֵּית֔וֹ וְדָוִד֙ וַֽאֲנָשָׁ֔יו עָל֖וּ עַל־הַמְּצוּדָֽה׃
<h2>שמואל א פרק-כה</h2>
<h3>{א}</h3>
וַיָּ֣מָת שְׁמוּאֵ֔ל וַיִּקָּבְצ֤וּ כָל־יִשְׂרָאֵל֙ וַיִּסְפְּדוּ־ל֔וֹ וַיִּקְבְּרֻ֥הוּ בְּבֵית֖וֹ בָּרָמָ֑ה וַיָּ֣קָם דָּוִ֔ד וַיֵּ֖רֶד אֶל־מִדְבַּ֥ר פָּארָֽן׃
<b style="color: gray;">מצודת דוד</b> בביתו ברמה . בהבית שהיה לו ברמה : וירד וכו' . אולי דרך מדבר עין גדי היו האנשים הולכים ושבים לספוד את שמואל , ופחד פן ימצאוהו מי מאנשי שאול , ולזה הלך משם למדבר פארן , ולכך סמכו למיתת שמואל :
<b style="color: gray;">רלב"ג</b> בביתו ברמה . ר''ל במקום שהיה שם ביתו כאמרו ותשובתו הרמתה כי שם ביתו :
<b style="color: gray;">מלבי"ם פירוש המילות</b> השאלות: למה שינה דוד אז את מקומו אחרי מות שמואל? : וימת שמואל וכו' ויקם דוד כל ימי חיי שמואל לא נגלה הדבר ששמואל משח את דוד כי ירא מלגלות כמ''ש ושמע שאול והרגני (למעלה ט''ז ב') ובמות שמואל נתגלה הדבר או על ידי שמואל עצמו לפני מותו או על ידי תלמידיו אחרי כן, ולכן הוסיף דוד להתירא משאול ובעוד עסקו בהספדו של שמואל הלך למדבר פארן :
<h3>{ב}</h3>
וְאִ֨ישׁ בְּמָע֜וֹן וּמַעֲשֵׂ֣הוּ בַכַּרְמֶ֗ל וְהָאִישׁ֙ גָּד֣וֹל מְאֹ֔ד וְל֛וֹ צֹ֥אן שְׁלֹֽשֶׁת־אֲלָפִ֖ים וְאֶ֣לֶף עִזִּ֑ים וַיְהִ֛י בִּגְזֹ֥ז אֶת־צֹאנ֖וֹ בַּכַּרְמֶֽל׃
<b style="color: gray;">רש"י</b> ואיש במעון . שם העיר : ומעשהו . מקנהו וקנינו : גדול . עשיר : ויהי בגזוז את צאנו בכרמל . ויהי יום אחד בהגיע עת גזוז צאנו בכרמל , ודרכו היה לעשות משתה ויום טוב לגוזזי הצאן :
<b style="color: gray;">מצודת דוד</b> ומעשהו . מקנהו , וכמו כן יקראו מלאכה , וכמו שכתבו ( בראשית לג יד ) : לרגל המלאכה , על שם שהעוסק במקנה , כל מלאכתו ומעשהו בהם , וכן ( ירמיהו מח ז ) : יען בטחך במעשיך : גדול מאד . בעושר רב : בגזוז . בעת גזזו צאנו , היה בכרמל :
<b style="color: gray;">מצודת ציון</b> במעון , בכרמל . מנחלת יהודה היו , כמו שכתוב ( יהושע טו נה ) : מעון כרמל וזיף :
<b style="color: gray;">רלב"ג</b> ואיש במעון ומעשהו בכרמל . אמר במעון להורות שלא היה יושב בעיר והיה לו מעון אצל מעשהו שהיה בכרמל ר''ל כי בכרמל היו שדותיו וגניו וכרמיו ולרוב עשרו שם מעונו שם או רצה באמרו במעון שהיה יושב במקום נכבד והיה מעשהו רחוק ממנו כי היה מעשהו בכרמל וזה הפירוש השני הוא הנכון אצלנו : והאיש גדול מאד . ר''ל שהיה עשרו רב : ויהי בגזוז את צאנו בכרמל . ר''ל שבעת גזיזת צאנו היה בכרמל :
<b style="color: gray;">מלבי"ם פירוש המילות</b> השאלות: למה האריך בספור מקום נבל ומקום מעשהו ומעלליו? : ואיש במעון זה הוצעה להגדיל פחיתות נבל, שלא תאמר שלא היה מכיר את דוד אמר שהאיש יושב במעון ששם התהלך דוד במדבר מעון, ורק מעשהו היה בכרמל, {{{ב}}} שלא תאמר שלא היה ביכלתו אמר שהאיש גדול ולו עושר רב, ובפרט שהיה בגזוז את צאנו שלפי מרבית הצאן גדלה המשתה ולא קצרה ידו :
<h3>{ג}</h3>
וְשֵׁ֤ם הָאִישׁ֙ נָבָ֔ל וְשֵׁ֥ם אִשְׁתּ֖וֹ אֲבִגָ֑יִל וְהָאִשָּׁ֤ה טֽוֹבַת־שֶׂ֙כֶל֙ וִ֣יפַת תֹּ֔אַר וְהָאִ֥ישׁ קָשֶׁ֛ה וְרַ֥ע מַעֲלָלִ֖ים וְה֥וּא (כלבו) [כָלִבִּֽי]:
<b style="color: gray;">רש"י</b> והוא כלבי . מבית כלב :
<b style="color: gray;">מצודת דוד</b> טובת שכל . בעלת שכל טוב : קשה ורע מעללים . אמיץ לב ופועל רע : כלבי . מבני כלב בן יפונה , והיה קרוב לדוד :
<b style="color: gray;">רלב"ג</b> והוא כלבי . ר''ל שלרוב אכזריותו היה תכונתו בתכונת הכלבים ששונאים בני מינם וינבחו להם בבאם אצלם ולא יניחום לאכול מהנמצא בבית ואע''פ שלא יגרע ממאכל' דבר וזה ממה שיורה כי רוע נבל היה בענין הכילות :
<b style="color: gray;">מלבי"ם פירוש המילות</b> ושם האיש האיש היה מפורסם לרוע מצד שמו נבל, אבל אשתו היתה נודעת לשבח, וספר כי כשמם כן היו מעשיהם, האשה היתה שלמה בין במעלות הנפשיות טובת שכל, ובין במעלת הגוף ויפת תאר, והאיש היה קשה, בטבעו, ורע מעללים בתכונותיו המוסריים (שזה גדר שם מעלל על פעולה יוצאת מתכונה מוסריית כמ''ש בכ''מ) והנה מי שהוא קשה בטבעו ואינו רע מעללים, יעשה לפעמים טוב מצד המוסר והצדק, ומי שהוא רע מעללים ואינו קשה בטבעו יעשה לפעמים טוב וצדק מצד התפעלות טבעי, כמו מצד הרחמים על הדרך, או מצד היראה, כמו שהיה ראוי פה שיתירא נבל מדוד, או שירחם על הנערים אבל מצד שהיה קשה בטבע ורע המעלל לא היתה בו תקוה, והטעם שדוד בטח בו לשלוח אליו, אומר, {{{א}}} והוא כלבי מצד היותו ממשפחת כלב מיהודה שהם שבטו של דוד :
<h3>{ד}</h3>
וַיִּשְׁמַ֥ע דָּוִ֖ד בַּמִּדְבָּ֑ר כִּֽי־גֹזֵ֥ז נָבָ֖ל אֶת־צֹאנֽוֹ׃
<b style="color: gray;">מלבי"ם פירוש המילות</b> {{{ב}}} וישמע כו' כי גזז וחשב כי בעת שמחתו ייטב לבו להטיב :
<h3>{ה}</h3>
וַיִּשְׁלַ֥ח דָּוִ֖ד עֲשָׂרָ֣ה נְעָרִ֑ים וַיֹּ֨אמֶר דָּוִ֜ד לַנְּעָרִ֗ים עֲל֤וּ כַרְמֶ֙לָה֙ וּבָאתֶ֣ם אֶל־נָבָ֔ל וּשְׁאֶלְתֶּם־ל֥וֹ בִשְׁמִ֖י לְשָׁלֽוֹם׃
<b style="color: gray;">רלב"ג</b> עלו כרמלה . אמר זה לפי ששם נעתק נבל בעת הגזיזה :
<b style="color: gray;">מלבי"ם פירוש המילות</b> ושאלתם, פייס אותו מצד שלשה ענינים, {{{א}}} מצד כבוד דוד השולח לברכו, ועל זה אמר ושאלתם לי בשמי לשלום, ובאר להם איך ישאלו שלומו :
<h3>{ו}</h3>
וַאֲמַרְתֶּ֥ם כֹּ֖ה לֶחָ֑י וְאַתָּ֤ה שָׁלוֹם֙ וּבֵיתְךָ֣ שָׁל֔וֹם וְכֹ֥ל אֲשֶׁר־לְךָ֖ שָׁלֽוֹם׃
<b style="color: gray;">רש"י</b> כה לחי . כה יהיה לשנה הבאה , גוזז . ( כה לחי . כה יהיה לשנה הבאה , מזל חי וקים ) . ( ל''א כה לחי . אמרו על טבחו ונסכו שתראו , כן ראוי לאיש חי , לאיש זריז וחשוב , כמו ( שמואל-ב כג כ ) בן איש חי רב פעלים , חי ומזורז , בעל מעשים , ע''כ ) : לחי . טוב וקיים : ואתה שלום וגו' . כן תהיה לאורך ימים :
<b style="color: gray;">מצודת דוד</b> כה לחי . רצה לומר : כן יהיה לזמן חייך , ואתה תהיה בשלום וגם ביתך וכו' :
<b style="color: gray;">רלב"ג</b> כה לחי . הרצון בו שכן יהיה לו מהטוב במועד הזה בשנה האחרת וקרא חי העתה העומד כמו שבארנו בדברי התורה על אמרו שוב אשוב אליך כעת חיה :
<b style="color: gray;">מלבי"ם פירוש המילות</b> ואמרתם כה לחי, כה תזכה לחיים בשנה הבאה, ואתה שלום כלל שלשה שלומות שבהם יצלח האדם, {{{א}}} שלום עצמו וזה ואתה שלום, {{{ב}}} שלום ביתו וזה וביתך שלום, {{{ג}}} שלום קניניו והנלוים אליו וזה וכל אשר לך שלום :
<h3>{ז}</h3>
וְעַתָּ֣ה שָׁמַ֔עְתִּי כִּ֥י גֹזְזִ֖ים לָ֑ךְ עַתָּ֗ה הָרֹעִ֤ים אֲשֶׁר־לְךָ֙ הָי֣וּ עִמָּ֔נוּ לֹ֣א הֶכְלַמְנ֗וּם וְלֹֽא־נִפְקַ֤ד לָהֶם֙ מְא֔וּמָה כָּל־יְמֵ֖י הֱיוֹתָ֥ם בַּכַּרְמֶֽל׃
<b style="color: gray;">רש"י</b> לא הכלמנום . אם נצרכו לנו לשום דבר , לא השיבונום ריקם : ולא נפקד להם . מצאנום כי שומרים היינו להם :
<b style="color: gray;">מצודת דוד</b> עתה וכו' . רצה לומר : עתה אודיע לך , שרועיך אשר היו עמנו , לא הכלמנו אותם בדברי ריב ומצה , אף לא נחסר להם מאומה , כי לא שלחנו יד בכל אשר להם :
<b style="color: gray;">מצודת ציון</b> נפקד . נחסר : מאומה . כלל לא :
<b style="color: gray;">רלב"ג</b> לא הכלמנום . ר''ל שלא הלעגנו עליהם ולא אמרנו להם דבר לביישם גם לא עשינו דבר ישיגם הבושה בו בעבורנו וזה המאמר היה להורות שלא עשקו דבר מהמקנ' ישיגם הבושת בעבורו כשלא ימצא נבל חשבונו : ולא נפקד להם מאומה . ר''ל שלא די שלא השיגם נזק מצדנו אבל שמרנו אותם שלא השיגם נזק מזולתנו ולזה אמרו נערי נבל חומה היו עלינו גם לילה גם יומם :
<b style="color: gray;">מלבי"ם פירוש המילות</b> השאלות: וכי מגיע להם שכר בעבור שלא גנבו ולא עשקו? : ועתה (ענין ב) באו אליו מצד החיוב, {{{א}}} אחר שהמשתה הזאת הוא בעבור הרועים והם בכלל הרועים כי הם היו עקר בשמירת הצאן, וזה שכתוב ועתה שמעתי כי גוזזים לך, עתה הנה השגחנו שלא יגיע לך נזק מאתנו כדרך יתר אנשי מלחמה אף נזק כל שהוא בדברים, וזה שכתוב לא הכלמנום, {{{ב}}} שגם הגיע להם תועלת על ידי שלא נפקד להם מאומה, כי שמרנום מלסטים ומחיתו טרף, ועל זה העיד עדים את הרועים בעצמם, וזה שכתוב :
<h3>{ח}</h3>
שְׁאַ֨ל אֶת־נְעָרֶ֜יךָ וְיַגִּ֣ידוּ לָ֗ךְ וְיִמְצְא֨וּ הַנְּעָרִ֥ים חֵן֙ בְּעֵינֶ֔יךָ כִּֽי־עַל־י֥וֹם ט֖וֹב בָּ֑נוּ תְּנָה־נָּ֗א אֵת֩ אֲשֶׁ֨ר תִּמְצָ֤א יָֽדְךָ֙ לַעֲבָדֶ֔יךָ וּלְבִנְךָ֖ לְדָוִֽד׃
<b style="color: gray;">רש"י</b> וימצאו הנערים . שלי , חן בעיניך , בטובה שיגידו לך עבדיך מהם עליהם : כי על יום טוב באנו . על סמך משתה ויום טוב שיש לך , באנו עתה לשאול . דבר אחר : ערב ראש השנה היה , וצריכין אנו לסעודת יום טוב :
<b style="color: gray;">מצודת דוד</b> ויגידו לך . שאמת הדבר : וימצאו הנערים . על עצמם אמרו , בעבור דוד , שימצאו חן לקבלם בסבר פנים יפות : כי על יום טוב . דרכם היה לעשות יום טוב ומשתה ושמחה בעת גזיזת הצאן , וכן נאמר באבשלום ( שמואל ב יג כג ) : ויהי גוזזים וכו' ויקרא וכו' . וצוה דוד לאמר לו : הלא על יום טוב באנו , ומהראוי לקבל אז את כל הבא בסבר פנים יפות : תנה נא . עתה תנה את אשר תמצא ידך , אם מעט ואם הרבה : לעבדיך . על עצמם אמרו :
<b style="color: gray;">מצודת ציון</b> בנו . כמו באנו , ותחסר האל''ף :
<b style="color: gray;">מלבי"ם פירוש המילות</b> שאל את נעריך וכו'. (ענין הג') באו אליו מצד החנינה והחסד, וזה שכתוב וימצאו הנערים חן בעיניך אחר שבאנו על יום טוב, שראוי לחונן את כל השואל חסד ביום ההוא, ומצד ג' טעמים האלה תנה את אשר תמצא ידך, רצה לומר כמסת כח ידך ונדבתך לבד :
<h3>{ט}</h3>
וַיָּבֹ֙אוּ֙ נַעֲרֵ֣י דָוִ֔ד וַיְדַבְּר֧וּ אֶל־נָבָ֛ל כְּכָל־הַדְּבָרִ֥ים הָאֵ֖לֶּה בְּשֵׁ֣ם דָּוִ֑ד וַיָּנֽוּחוּ׃
<b style="color: gray;">רש"י</b> וידברו אל נבל ככל הדברים האלה בשם דוד וינוחו . יגעים היו מטורח הדרך , ונזדרזו למצות דוד , ולא נחו עד שדברו אליו , ואחר כך וינוחו . ויונתן תרגם : ופסקו , כלומר פסקו מלדבר עוד , עד שישמעו תשובתו :
<b style="color: gray;">מצודת דוד</b> וינוחו . שבתו ונחו מדבריהם , ולא דברו עוד מאומה :
<b style="color: gray;">מצודת ציון</b> וינוחו . מלשון מנוחה , רוצה לומר נחו מדבריהם :
<b style="color: gray;">רלב"ג</b> וידברו אל נבל ככל הדברים האלה בשם דוד וינוחו . הרצון בזה אצלי כי להתפרסם רוע תכונת נבל לא דברו אליו אלו הדברים תכף בואם אבל נחו והמתינו העת הראוי לדבר לו מזה ואז דברו אליו ככל הדברים האלה שסדר דוד בפיהם שהיה בהם מפיוס הלב הרבה ועם כל זה היתה תשובת נבל בזה האופן מן הקושי שנזכר בזה המקום :
<b style="color: gray;">מלבי"ם פירוש המילות</b> השאלות: מהו וינוחו? : ויבואו נערי דוד וידברו וכו' גם זה הוצעה להודיע פחיתות נבל, {{{א}}} שאחר שספר מהות השליחות שהיו דברי ריצוי ותחנונים ולא היה בם שום דופי שבעבורו יבזה אותם ויחרפם, הקדים לבל תחשב שהנערים שינו את הדברים על זה אמר כי דברו ככל הדברים האלה בלא שינוי, {{{ב}}} בל תחשב שדברו זאת בשם עצמם ולכן עט בהם על זה אמר כי דברו בשם דוד {{{ג}}} בל תאמר שאחר כך הוסיפו דברים שבעבורם עלתה חמתו עליהם על זה אמר וינוחו ולא דברו אח''ז מאומה :
<h3>{י}</h3>
וַיַּ֨עַן נָבָ֜ל אֶת־עַבְדֵ֤י דָוִד֙ וַיֹּ֔אמֶר מִ֥י דָוִ֖ד וּמִ֣י בֶן־יִשָׁ֑י הַיּוֹם֙ רַבּ֣וּ עֲבָדִ֔ים הַמִּתְפָּ֣רְצִ֔ים אִ֖ישׁ מִפְּנֵ֥י אֲדֹנָֽיו׃
<b style="color: gray;">רש"י</b> מי דוד . מה הוא חשוב שאתן לו את שלי , הלא מרות המואביה בא :
<b style="color: gray;">מצודת דוד</b> מי דוד . רצה לומר : וכי חשוב הוא כל כך ליתן לו מתן : היום רבו . בעת ההיא נתרבו עבדים המתחזקים כל איש מול פני אדוניו , לומר לאדונו אני גדול ממך , וכן דוד חושב עצמו לגדול ממני , עד שאתן לו מתן :
<b style="color: gray;">מצודת ציון</b> המתפרצים . ענין התחזקות , כמו ( בראשית לח כט ) : מה פרצת עליך פרץ :
<b style="color: gray;">מלבי"ם פירוש המילות</b> השאלות: מה זה מענה על בקשתה? : ויען נבל כו' מי דוד נגד מה שאמרו שבאו בשם דוד וכבודו, השיב מי דוד ומי בן ישי, רצה לומר אינו חשוב לא מצד עצמו, ולא מצד אבותיו, שלא נודע בשם, רק כל הנודע ממנו הוא שהוא אשר הרים יד במלך ומצד זה הוא מפורסם, ומצד זה יעוז לדבר עתק, אבל זה היה חידוש בימי קדם שלא נמצא מעיז ומורד, לא כן היום שרבו עבדים המתפרצים ואין זה חידוש, ורצה לומר שדוד זה לא נודע בשם אף מצד יתרון רעתו שהוא מורד במלכות, שגם זה אינו חידוש עתה :
<h3>{יא}</h3>
וְלָקַחְתִּ֤י אֶת־לַחְמִי֙ וְאֶת־מֵימַ֔י וְאֵת֙ טִבְחָתִ֔י אֲשֶׁ֥ר טָבַ֖חְתִּי לְגֹֽזְזָ֑י וְנָֽתַתִּי֙ לַֽאֲנָשִׁ֔ים אֲשֶׁר֙ לֹ֣א יָדַ֔עְתִּי אֵ֥י מִזֶּ֖ה הֵֽמָּה׃
<b style="color: gray;">מצודת דוד</b> ולקחתי וכו' . ועל מה ששאלו לעצמם , אמר : וכי אתן לאנשים אשר לא ידעתי איה המקום אשר מזה המה , ואם כן כל שכן הוא שלא אתן לכם מאומה :
<b style="color: gray;">מצודת ציון</b> טבחתי . זבחתי : לגוזזי . להאנשים הגוזזים צאני :
<b style="color: gray;">מלבי"ם פירוש המילות</b> ולקחתי ונגד מ''ש שיתן להם מצד החנינה כי על יום טוב באו, השיב שהוא לא הכין המשתה רק לגוזזיו לא לאנשים זולתם, וזה שכתוב ולקחתי את לחמי וכו' ואת טבחתי אשר טבחתי (רק) לגזזי ונתתי לאנשים אשר לא ידעתי אי מזה המה, הם יאכלו וגוזזי ירעבו, ועל מה שתבעו מצד החיוב לא השיב מאומה כי התנכר אליהם כמ''ש אשר לא ידעתי אי מזה המה :
<h3>{יב}</h3>
וַיַּהַפְכ֥וּ נַעֲרֵֽי־דָוִ֖ד לְדַרְכָּ֑ם וַיָּשֻׁ֙בוּ֙ וַיָּבֹ֔אוּ וַיַּגִּ֣דוּ ל֔וֹ כְּכֹ֖ל הַדְּבָרִ֥ים הָאֵֽלֶּה׃
<b style="color: gray;">מלבי"ם פירוש המילות</b> ויהפכו לא טעמו אצלו מאומה רק הלכו לדרכם :
<h3>{יג}</h3>
וַיֹּאמֶר֩ דָּוִ֨ד לַאֲנָשָׁ֜יו חִגְר֣וּ ׀ אִ֣ישׁ אֶת־חַרְבּ֗וֹ וַֽיַּחְגְּרוּ֙ אִ֣ישׁ אֶת־חַרְבּ֔וֹ וַיַּחְגֹּ֥ר גַּם־דָּוִ֖ד אֶת־חַרְבּ֑וֹ וַֽיַּעֲל֣וּ ׀ אַחֲרֵ֣י דָוִ֗ד כְּאַרְבַּ֤ע מֵאוֹת֙ אִ֔ישׁ וּמָאתַ֖יִם יָשְׁב֥וּ עַל־הַכֵּלִֽים׃
<b style="color: gray;">רש"י</b> ויחגור גם דוד את חרבו . מכאן שמתחילין בדיני נפשות מן הקטנים בדין תחלה ( סנהדרין לו א ) : על הכלים . לשמור אהליהם וכליהם :
<b style="color: gray;">מצודת דוד</b> על הכלים . אצל הכלים לשמרם :
<b style="color: gray;">מלבי"ם פירוש המילות</b> חגרו דוד חשב את עצמו כמלך, אחר שנמשח על פי נביא ואחר שנטו אליו רוב יהודה, ורצה לדונו כדין מורד במלכות ב''ד שחייב מיתה, וחכמינו זכרונם לברכה אמרו שדנו דיני נפשות, ולכן התחילו מן הצד כמ''ש חגרו איש חרבו, שמי שחגר חרבו גלה דעתו שמחייב אותו מיתה, ודוד חגר חרבו לבסוף כי הוא היה ראש השופטים כפי הדין :
<h3>{יד}</h3>
וְלַאֲבִיגַ֙יִל֙ אֵ֣שֶׁת נָבָ֔ל הִגִּ֧יד נַֽעַר־אֶחָ֛ד מֵהַנְּעָרִ֖ים לֵאמֹ֑ר הִנֵּ֣ה שָׁלַח֩ דָּוִ֨ד מַלְאָכִ֧ים ׀ מֵֽהַמִּדְבָּ֛ר לְבָרֵ֥ךְ אֶת־אֲדֹנֵ֖ינוּ וַיָּ֥עַט בָּהֶֽם׃
<b style="color: gray;">רש"י</b> אחד מהנערים . שלה : ויעט בהם . ( תרגום : ) אפרחינון במלין ( ילקוט שמעוני רמז קל''ד , ופירושו הכריחם בדבריו הרעים ) , לשון עיט ( בראשית טו יא ) :
<b style="color: gray;">מצודת דוד</b> ויעט בהם . בגערה הפריחם ללכת לדרכם :
<b style="color: gray;">מצודת ציון</b> ויעט . ענין הפרחה , כמו ( לעיל טו יט ) : ותעט אל השלל :
<b style="color: gray;">רלב"ג</b> ויעט בהם . ר''ל שלא די שלא ענה אותם מענה טוב אבל נהג בהם מנהג העיט והוא העוף הדורס שמתנהג באכזריות :
<b style="color: gray;">מלבי"ם פירוש המילות</b> הנה שלח ספר לה, {{{א}}} מה שחטא נגד דוד, ששלח מלאכים (גדר שם מלאך הוא ההולך בשליחות של כבוד דרך כבוד) והשליחות היה לברך את אדנינו. והוא לא די שלא קבלם בכבוד, כי ויעט בהם והפריחם בבזיון וקצף :
<h3>{טו}</h3>
וְהָ֣אֲנָשִׁ֔ים טֹבִ֥ים לָ֖נוּ מְאֹ֑ד וְלֹ֤א הָכְלַ֙מְנוּ֙ וְלֹֽא־פָקַ֣דְנוּ מְא֔וּמָה כָּל־יְמֵי֙ הִתְהַלַּ֣כְנוּ אִתָּ֔ם בִּֽהְיוֹתֵ֖נוּ בַּשָּׂדֶֽה׃
<b style="color: gray;">רש"י</b> ולא הכלמנו . לא נכלמנו :
<b style="color: gray;">מצודת דוד</b> והאנשים . אנשי דוד היו טובים לנו מאד : ולא הכלמנו . לא היינו נכלמים על ידיהם , ולא חסרנו מאומה וכו' :
<b style="color: gray;">מצודת ציון</b> הכלמנו . מלשון כלימה : פקדנו . ענין חסרון :
<b style="color: gray;">מלבי"ם פירוש המילות</b> והאנשים, {{{ב}}} שהיה חייב להם גמול מצד החיוב שהאנשים היו טבים לנו מאד, {{{א}}} שלא קבלנו מהם נזק, על זה אמר ולא הכלמנו, והנה הרועים לפעמים ירעו ולפעמים ירבצו, רצה לומר שיאספו הצאן אל הגדרות בעת כלות המרעה, אמרו הנה בעת הרביצה שהיו הצאן בגדרותיהם ואנחנו לבד בשדה, שאז לא היו הצאן צריכים לשמירה, שעל זה אמר כל ימי התהלכנו אתם בהיותנו בשדה אז לא קבלנו נזק לא בדברים שלא הכלמנו ולא בממון שלא פקדנו מאומה :
<h3>{טז}</h3>
חוֹמָה֙ הָי֣וּ עָלֵ֔ינוּ גַּם־לַ֖יְלָה גַּם־יוֹמָ֑ם כָּל־יְמֵ֛י הֱיוֹתֵ֥נוּ עִמָּ֖ם רֹעִ֥ים הַצֹּֽאן׃
<b style="color: gray;">מצודת דוד</b> חומה . עוד היו שומרים אותנו מאחרים , כחומה הזו :
<b style="color: gray;">מלבי"ם פירוש המילות</b> (טז-יז) השאלות: למה כפלו בהיותנו בשדה, כל ימי היותנו עמם רועים הצאן? : {{{ב}}} בעת הרעיה שהצאן בשדה שאז צריכים נטירה מלסטים ומזאבים שעל זה אמר כל ימי היותנו עמם רועים הצאן אז חומה היו עלינו גם לילה גם יומם, עד שנוכל לאמר שגם הם היו מסייעים ברעיית הצאן, וזה שכתוב היותנו עמם רעים :
<h3>{יז}</h3>
וְעַתָּ֗ה דְּעִ֤י וּרְאִי֙ מַֽה־תַּעֲשִׂ֔י כִּֽי־כָלְתָ֧ה הָרָעָ֛ה אֶל־אֲדֹנֵ֖ינוּ וְעַ֣ל כָּל־בֵּית֑וֹ וְהוּא֙ בֶּן־בְּלִיַּ֔עַל מִדַּבֵּ֖ר אֵלָֽיו׃
<b style="color: gray;">רש"י</b> כי כלתה הרעה . מאת דוד אליו : והוא בן בליעל מדבר אליו . ואדונינו בן בליעל , מהיות דובר אליו מה שאני אומר אליך , כי יקצוף עלינו :
<b style="color: gray;">מצודת דוד</b> מה תעשי . לתקן הדבר ולפייס את דוד : כי כלתה הרעה . נגמרה הרעה לבוא אליו : והוא . ונבל עצמו , הוא בן בליעל מלדבר אליו ולהוכיחו על פניו , כי יגער בי :
<b style="color: gray;">מצודת ציון</b> בן בליעל . איש רשע , בלי עול מקום :
<b style="color: gray;">רלב"ג</b> והוא בן בליעל מדבר אליו . הנה בליעל נאמר בשתוף על הרשע ועל הכילי ומזה הענין הב' הוא בזה המקום וממנו אמרו האמר למלך בליעל רשע אל נדיבים ( איוב ל''ד ) :
<b style="color: gray;">מלבי"ם פירוש המילות</b> ועתה דעי וראי מה תעשי לתקן המעוות, כי בודאי ילבשו נקם, {{{א}}} מצד שבזה השלוחים שעל זה אמר כי כלתה הרעה אל אדנינו ועל כל ביתו, {{{ב}}} מצד שבזה את דוד עצמו, שעל זה אמר והוא בן בליעל מדבר אליו, שאל דוד היה מדבר לאמר עליו שהוא בן בליעל פורק עול ומורד כמ''ש היום רבו עבדים המתפרצים :
<h3>{יח}</h3>
וַתְּמַהֵ֣ר (אבוגיל) [אֲבִיגַ֡יִל] וַתִּקַּח֩ מָאתַ֨יִם לֶ֜חֶם וּשְׁנַ֣יִם נִבְלֵי־יַ֗יִן וְחָמֵ֨שׁ צֹ֤אן (עשוות) [עֲשׂוּיֹת֙] וְחָמֵ֤שׁ סְאִים֙ קָלִ֔י וּמֵאָ֥ה צִמֻּקִ֖ים וּמָאתַ֣יִם דְּבֵלִ֑ים וַתָּ֖שֶׂם עַל־הַחֲמֹרִֽים׃
<b style="color: gray;">רש"י</b> עשויות . תרגם יונתן : תכברא , ממולאות בשר דק וביצים , פשטי''ץ בלע''ז כמו ששנינו בפסחים ( עד א , עיין שם היטב ברש''י ד''ה רבי ישמעאל קורהו וכו' , ומצוה ליישב ) : ונותן את הכרעים ובני מעיו לתוכו , רבי טרפון קורהו תכברא , מה שבתוכו לברו , כרבי עקיבא דאמר תולין חוצה לו , כך היא שנויה בתוספתא , רבי קלונימוס זצ''ל מן רומי פרשה לנו כן : צמוקים . ענבים יבשים : דבלים . עגולי דבלה , תאנים דרוסות וכבושות בכלי :
<b style="color: gray;">מצודת ציון</b> נבלי . נאדות : עשויות . מתוקנות ומבושלות , כמו ( בראשית יח ז ) : וימהר לעשות אותו : קלי . קמח משבלים צלויות , כמו ( ויקרא כג יד ) : ולחם וקלי : ומאה צמוקים . מאה אשכלות ענבים יבשים , וכן ( דברי הימים א יב מא ) : דבלים וצמוקים : ומאתים דבלים . מאתים ככר , והם תאנים מקובצות דרוסות יחד , עד שנעשים גוף אחד , כעין ככר לחם :
<h3>{יט}</h3>
וַתֹּ֤אמֶר לִנְעָרֶ֙יהָ֙ עִבְר֣וּ לְפָנַ֔י הִנְנִ֖י אַחֲרֵיכֶ֣ם בָּאָ֑ה וּלְאִישָׁ֥הּ נָבָ֖ל לֹ֥א הִגִּֽידָה׃
<b style="color: gray;">מצודת דוד</b> לנעריה . מוליכי המנחה :
<b style="color: gray;">רלב"ג</b> עברו לפני . אמרה זה לכפר פני דוד במנחה הגדולה הזאת :
<b style="color: gray;">מלבי"ם פירוש המילות</b> עברו לפני כי חששה שאם ילכו אתה ביחד יודע לנבל, וזה שכתוב ולאישה נבל לא הגידה :
<h3>{כ}</h3>
וְהָיָ֞ה הִ֣יא ׀ רֹכֶ֣בֶת עַֽל־הַחֲמ֗וֹר וְיֹרֶ֙דֶת֙ בְּסֵ֣תֶר הָהָ֔ר וְהִנֵּ֤ה דָוִד֙ וַאֲנָשָׁ֔יו יֹרְדִ֖ים לִקְרָאתָ֑הּ וַתִּפְגֹּ֖שׁ אֹתָֽם׃
<b style="color: gray;">רש"י</b> יורדים לקראתה . גיא היה בין שני ההרים , היא יורדת מהר זה , והם יורדים מהר זה שכנגדו :
<b style="color: gray;">מצודת דוד</b> בסתר ההר . בעמק שבין שני ההרים :
<b style="color: gray;">מצודת ציון</b> ותפגוש . פגעה :
<b style="color: gray;">מלבי"ם פירוש המילות</b> וירדת בסתר ההר שהיו שני הרים זה נגד זה, היא יורדת מהר הזה ודוד מההר המגביל לו ובהכרח כבר פגש דוד את הנערים שהלכו לפניה :
<h3>{כא}</h3>
וְדָוִ֣ד אָמַ֗ר אַךְ֩ לַשֶּׁ֨קֶר שָׁמַ֜רְתִּי אֶֽת־כָּל־אֲשֶׁ֤ר לָזֶה֙ בַּמִּדְבָּ֔ר וְלֹא־נִפְקַ֥ד מִכָּל־אֲשֶׁר־ל֖וֹ מְא֑וּמָה וַיָּֽשֶׁב־לִ֥י רָעָ֖ה תַּ֥חַת טוֹבָֽה׃
<b style="color: gray;">רש"י</b> ודוד אמר . בלבו כשאמרו לו נעריו גדופי נבל , אך לשקר שמרתי וגו' :
<b style="color: gray;">מצודת דוד</b> ודוד אמר . בעת שפגשה בו , אמר דוד לאנשיו : אך לחנם שמרתי וכו' : רעה . במה שחרפו לומר מי דוד וכו' :
<b style="color: gray;">מצודת ציון</b> לשקר . רוצה לומר על חנם : ולא נפקד . לא נחסר :
<b style="color: gray;">מלבי"ם פירוש המילות</b> השאלות: למה אמר זה דוד ברגע ההיא? : ודוד אמר כאשר פגש את נערי נבל וחמוריו נושאות בר ומזון (שחשב כי הולכים אל מעון אל ביתו) אמר לאנשיו אך לשקר שמרתי את כל אשר לזה (ההולך פה לקראתנו) ששמרנו רכוש הזה ועתה השיב רעה תחת טובה :
<h3>{כב}</h3>
כֹּה־יַעֲשֶׂ֧ה אֱלֹהִ֛ים לְאֹיְבֵ֥י דָוִ֖ד וְכֹ֣ה יֹסִ֑יף אִם־אַשְׁאִ֧יר מִכָּל־אֲשֶׁר־ל֛וֹ עַד־הַבֹּ֖קֶר מַשְׁתִּ֥ין בְּקִֽיר׃
<b style="color: gray;">רש"י</b> משתין . יונתן תרגם : ידע מדע , משית קירות לבו . דבר אחר , אפילו כלב , שדרכו להשתין בקיר :
<b style="color: gray;">מצודת דוד</b> כה יעשה . הוא ענין שבועה , וגזם ולא אמר , כאלו אמר כהרעה הזאת יעשה לי המקום אם אשאיר וכו' , ולפי שבסוף חזר בו , לזה כינה הכתוב ואמר לאויבי דוד : משתין בקיר . כן יקרא הזכר , כי עושה קלוח למרחוק , ויוכל להשתין בקיר :
<b style="color: gray;">רלב"ג</b> משתין בקיר . והוא הזכר , ויש להפלא איך נסכם דוד להרוג נכל וביתו והוא לא הסכי' על הריגת שאול עם היותו רודפו , ואפשר שנאמר שכבר נתפרסם לכלם היות דוד נמשח למלך על ישראל ולפי שהיה נבל מבזה המלכות היה עונשו למות וכל הנסכמים לו בזה וכבר התבאר ממאמר אביגיל לדוד שזה הענין היה מפורסם אז לישראל :
<b style="color: gray;">מלבי"ם פירוש המילות</b> (כב-כג) כה יעשה אלהים לאיבי דוד כמו שאעשה לנבל, ואביגיל שמעה הדברים האלה ועל ידי כן הכירה וראתה את דוד שהוא דבר כל זאת :
<h3>{כג}</h3>
וַתֵּ֤רֶא אֲבִיגַ֙יִל֙ אֶת־דָּוִ֔ד וַתְּמַהֵ֕ר וַתֵּ֖רֶד מֵעַ֣ל הַחֲמ֑וֹר וַתִּפֹּ֞ל לְאַפֵּ֤י דָוִד֙ עַל־פָּנֶ֔יהָ וַתִּשְׁתַּ֖חוּ אָֽרֶץ׃
<b style="color: gray;">מצודת דוד</b> לאפי דוד . לפני דוד :
<h3>{כד}</h3>
וַתִּפֹּל֙ עַל־רַגְלָ֔יו וַתֹּ֕אמֶר בִּי־אֲנִ֥י אֲדֹנִ֖י הֶֽעָוֹ֑ן וּֽתְדַבֶּר־נָ֤א אֲמָֽתְךָ֙ בְּאָזְנֶ֔יךָ וּשְׁמַ֕ע אֵ֖ת דִּבְרֵ֥י אֲמָתֶֽךָ׃
<b style="color: gray;">רש"י</b> בי אני אדני העון . מתחלה אמרה כך , כדי שיטה אוזן לדבריה , ולסוף אמרה לו האמת , אני אמתך לא ראיתי את נערי אדני :
<b style="color: gray;">מצודת דוד</b> בי אני וגו' . כי דוד לא היה מכירה , ולזה אמרה מה ששמעתי אשר אדוני מדבר אל עבדיו בדבר מה שקרה לו , דע אדוני העון הזה הוא בי , רוצה לומר : בביתי נעשה הדבר : ותדבר . ולזה תדבר אמתך , לבקש ולהתחנן על הדבר :
<b style="color: gray;">רלב"ג</b> ותפול על רגליו . ר''ל אצל רגליו : בי אני אדני העון . הוא על דרך אמרו ולי אני עבדך והרצון בו בי אדני העון והפשע והודת זה תחלה כדי שיכנסו דבריה באזני דוד ותשקיט חמתו בזה המאמר כי בו מהפיוס מה שלא יעלם ואחר זה חלתה פניו שישמע את דבריה ובארה לו שלא חטאה בזה אך חטא בו נבל בעלה מצד רוע מנהגו ותכונתו כי נבל שמו ונבלה עמו :
<b style="color: gray;">מלבי"ם פירוש המילות</b> בי אני אדוני העון, אמרה הנה נבל זה כאין נחשב, יש לו עושר ונכסים ולא השליטו האלהים לאכל ממנו, ומה שנודע בשם לאיש שוע הוא על ידי, ולולא הייתי אשתו לא היה אדוני שולח אליו, ואם כן עקר העון בי באשר אני עקרת הבית, אבל מטעם הזה בעצמו ותדבר וכו', רצה לומר {{{א}}} תן לי רשות לדבר, {{{ב}}} ושמע וכו' וקבל דברי :
<h3>{כה}</h3>
אַל־נָ֣א יָשִׂ֣ים אֲדֹנִ֣י ׀ אֶת־לִבּ֡וֹ אֶל־אִישׁ֩ הַבְּלִיַּ֨עַל הַזֶּ֜ה עַל־נָבָ֗ל כִּ֤י כִשְׁמוֹ֙ כֶּן־ה֔וּא נָבָ֣ל שְׁמ֔וֹ וּנְבָלָ֖ה עִמּ֑וֹ וַֽאֲנִי֙ אֲמָ֣תְךָ֔ לֹ֥א רָאִ֛יתִי אֶת־נַעֲרֵ֥י אֲדֹנִ֖י אֲשֶׁ֥ר שָׁלָֽחְתָּ׃
<b style="color: gray;">מצודת דוד</b> אל איש . רוצה לומר : אל דברי חירופו : ונבלה עמו . מחזיק בנבלה , לדבר קשות וחירופים : לא ראיתי . בכדי לתקן הדבר ולפייסם :
<b style="color: gray;">מצודת ציון</b> ונבלה . ענין דברי גנאי וכעור , כמו ( ישעיהו לב ו ) : נבל נבלה ידבר :
<b style="color: gray;">מלבי"ם פירוש המילות</b> אל ישים אדני את לבו רצה לומר הבזיון לא יהיה רק מאיש נכבד ובין השוים, לא מאיש פחות ונקלה שלא יחושו לבזיונו, והנה נבל זה הוא נקלה בעיני הבריות, כי נבל שמו, וכן הוא נקלה מצד עצמו כי נבלה עמו, וכן לא יחשב בזיון, רק מאיש שאין טבעו בכך לא כן מנבל שדרכו בכך, וזה שכתוב כי כשמו כן הוא. ואם כן אין לך להקפיד על בזיונו, ועקר הקפידה הוא עלי בהיותי אשת חיל, אבל ואני אמתך לא ראיתי את נערי אדני :
<h3>{כו}</h3>
וְעַתָּ֣ה אֲדֹנִ֗י חַי־יְהוָ֤ה וְחֵֽי־נַפְשְׁךָ֙ אֲשֶׁ֨ר מְנָעֲךָ֤ יְהוָה֙ מִבּ֣וֹא בְדָמִ֔ים וְהוֹשֵׁ֥עַ יָדְךָ֖ לָ֑ךְ וְעַתָּ֗ה יִֽהְי֤וּ כְנָבָל֙ אֹיְבֶ֔יךָ וְהַֽמְבַקְשִׁ֥ים אֶל־אֲדֹנִ֖י רָעָֽה׃
<b style="color: gray;">רש"י</b> אשר מנעך . ששלחני לקראתך למנעך משפיכות דמים : והושע ידך לך . מלנקום אתה בעצמך את נקמתך ותענש : יהיו כנבל איביך . נתנבאת ברוח הקודש שלא יאריך ימים :
<b style="color: gray;">מצודת דוד</b> חי ה' וגו' . נשבעה בה' ובנפשו , ואמרה : הנה רצון ה' למנעך מבוא בעון שפיכת דם , ושידך תושיע לך לריב ריבך , כי אם היה רצון המקום שידך תושיע לך לנקום נקמתך ולשפוך דם , לא היה הדבר נגלה אלי ללכת לפייסך , ואף המהירה והפגישה והשמיעה בדבריך לאנשיך , המה מה' בהשגחה : ועתה . הואיל וה' מנעך מבוא בדמים , בודאי הוא יריב ריבך ויומת בידי שמים , וכל אויביך יהיו כנבל , שיומתו בידי שמים , וכאשר אמר דוד בעצמו אל שאול ( לעיל כד יב ) ישפוט ה' וכו' וידי לא תהיה בך :
<b style="color: gray;">רלב"ג</b> מנעך ה' מבוא בדמים והושע ידך לך . הנה נשבעה שכן היה הענין שהיא לא ראתה נערי דוד ואמרה עם שבועתה מה שיורה שהיא בלתי יראה שישחית דוד בעלה וביתה אך הוא מפורסם אצלה שכבר ימנע דוד מזה אחר הפיוס אשר פייסה אותו וזה כלו היה מטוב חכמתה ואמרה שהש''י מנעהו מבוא בדמים ר''ל מבוא בהריגת אנשים ומנעהו מהושיע ידו לו להנקם מאויביו העברים בכחו ובעוצם ידו :
<b style="color: gray;">מלבי"ם פירוש המילות</b> (כו-כז) השאלות: למה דברה ג' מאמרים כ''א מתחיל במלת ועתה? : ועתה בארה ג' טעמים שראוי שימנע מלכת לנקום נקם, כי שילך לנקום יהיה באחד מג' פנים, {{{א}}} שיחשב שנבל חייב מיתה מדין מורד במלכות, {{{ב}}} שיחשוב לנקום בל יעיזו אחרים לעשות כמוהו, {{{ג}}} שיחשוב לקחת בחזקה מה שמגיע לנעריו על פי הדין שהיו שומרים את הצאן, על הא' אמרה חי ה' כו' אשר מנעך מבוא בדמים ורצה לומר כי עדיין לא יצא טבעך בעולם ועדיין שאול קיים ואם היית הורג אותו היית שופך דמים שלא כדין, או על כל פנים לפי דעתך שיש לך דין מלך אין ראוי שתושע ידך לך לעשות בעצמך נקמה על כבודך, וזה בהשגחת ה' שמנעך מרציחה או מהכח הבלתי ראוי, רק שתקוה אל ה', על הב' אמרה אל תחוש לנקום פן יעשו אחרים כמעשהו כי ועתה אין שייך טעם זה כי הלואי יהיו כנבל איביך לא יהיה בכחם לעשות לך רע רק מה שיש בכח נבל, שלא יכול לעשות לך מאומה, כי נעשה פקודתך נגד רצונו, ואמרה אויביך על המבקשים להשפיל כבודך והמבקשים את נפשך להרגך :
<h3>{כז}</h3>
וְעַתָּה֙ הַבְּרָכָ֣ה הַזֹּ֔את אֲשֶׁר־הֵבִ֥יא שִׁפְחָתְךָ֖ לַֽאדֹנִ֑י וְנִתְּנָה֙ לַנְּעָרִ֔ים הַמִּֽתְהַלְּכִ֖ים בְּרַגְלֵ֥י אֲדֹנִֽי׃
<b style="color: gray;">רש"י</b> ונתנה לנערים . ותנתן לנערים המתהלכים וגו' , 'נתנה' לשון עבר , ו'נתנה' לשון להבא :
<b style="color: gray;">מצודת דוד</b> ועתה הברכה . התפייס נא בעבור הברכה הזאת וכו' : ונתנה וכו' . מפני הכבוד לא אמרה ונתנה לך , כי למעלתו למעט יחשב ואמרה ונתנה להנערים וכו' :
<b style="color: gray;">מצודת ציון</b> הברכה . מתנה ומנחה , כמו ( בראשית לג יא ) : קח נא את ברכתי : ברגלי אדני . רוצה לומר עם מהלכו ואחריו , כמו ( שופטים ח ה ) : לעם אשר ברגלי :
<b style="color: gray;">מלבי"ם פירוש המילות</b> ועתה על הג' שמנע מהנערים המגיע להם ע''פ הדין, הנה הברכה הזאת אשר הביא שפחתך (ואמר הביא בלשון זכר שיוחשב כאילו הביא הוא כי הוא מכספו) וטוב מעט בצדקה (כן פי' מהרי''א) (כח) שא נא לפשע אמתך אחר שסלקה שלש הטענות שבעבורם ילך לנקום נקם, התחילה לברר לו, שאם היה עושה זאת היה נמשך לו ממנו נזק גדול, ופייסה אותו על שערבה לבה לדבר לפניו כזאת. התחילה לחשב שלשה מעמדות מימי חייו, {{{א}}} המעמד הראשון בעת התחיל ללחום מלחמות ה' בגלית ובפלשתים, {{{ב}}} המעמד השני, עת נרדף מפני שאול, {{{ג}}} המעמד הג' עת יזכה למלכות כפי שהובטח מפי נביא, שמצד כל השקפות אלה ראוי שיחדל מעשות זאת. {{{א}}} כי עשה יעשה ה' לאדני בית נאמן כי מלחמות ה' אדני נלחם, רצה לומר אחר שמה שיקוה שיעשה לו ה' בית נאמן, נצמח ממה שלוחם מלחמות ה', שלוחם באויבי ישראל שהם אויבי ה', אם כן אין מהראוי שתתערב בין מלחמותיך מלחמה לכבודך שאינה מלחמת מצוה או חובה, רק מלחמת רשות או עבירה, וזה ורעה לא תמצא בך מימיך שאז יאמרו כי נלחמת כפי המקרה כאדם האוהב מלחמה לשפוך דם כפי שיזדמן :
<h3>{כח}</h3>
שָׂ֥א נָ֖א לְפֶ֣שַׁע אֲמָתֶ֑ךָ כִּ֣י עָשֹֽׂה־יַעֲשֶׂה֩ יְהוָ֨ה לַֽאדֹנִ֜י בַּ֣יִת נֶאֱמָ֗ן כִּי־מִלְחֲמ֤וֹת יְהוָה֙ אֲדֹנִ֣י נִלְחָ֔ם וְרָעָ֛ה לֹא־תִמָּצֵ֥א בְךָ֖ מִיָּמֶֽיךָ׃
<b style="color: gray;">רש"י</b> כי עשה יעשה ה' לאדני בית נאמן . להיות מלך על ישראל , לפיכך , ורעה לא תמצא בך , לכך לא נאה לך לעשות שלא כדין , להוציא לעז על מלכותך :
<b style="color: gray;">מצודת דוד</b> שא נא וכו' . הקדימה לשאול מחילה אם תכשל בלשונה , , לדבר מה מול כבודו : כי עשה יעשה . זה ראשית אמריה תאמר , הן ידעתי שה' יעשה לאדוני בית נאמן ומתקיים , ועד עולם לא תוסר המלוכה מביתו , לא כשאול שיוסר המלוכה מזרעו : כי מלחמות ה' . כל מלחמתך המה מלחמות ה' , לעשות נקמה בפלשתים , אבל לא תמצא בך רעה מימיך ללחום ולהרוג אנשים מישראל כאשר עשה שאול שהרג כהני נוב , ולזה סרה משאול , ולא תוסר ממך :
<b style="color: gray;">מצודת ציון</b> שא . ענין מחילה : נאמן . מתקיים , כמו ( ישעיהו כב כג ) : יתד במקום נאמן :
<h3>{כט}</h3>
וַיָּ֤קָם אָדָם֙ לִרְדָפְךָ֔ וּלְבַקֵּ֖שׁ אֶת־נַפְשֶׁ֑ךָ וְֽהָיְתָה֩ נֶ֨פֶשׁ אֲדֹנִ֜י צְרוּרָ֣ה ׀ בִּצְר֣וֹר הַחַיִּ֗ים אֵ֚ת יְהוָ֣ה אֱלֹהֶ֔יךָ וְאֵ֨ת נֶ֤פֶשׁ אֹיְבֶ֙יךָ֙ יְקַלְּעֶ֔נָּה בְּת֖וֹךְ כַּ֥ף הַקָּֽלַע׃
<b style="color: gray;">רש"י</b> כף הקלע . חתיכת עור רחבה עשויה כמין כף באמצע הקלע , שנותן בה האבן :
<b style="color: gray;">מצודת דוד</b> ויקם אדם . רוצה לומר : עם שקם שאול לרדפך וכו' ויכול היית להרגו במערה , עם כל זה לא שלחת בו יד , ורעה לא נמצא בך מימיך : והיתה נפש אדוני . ובעבור זה תהיה נפש אדוני צרורה בצרור החיים הנצחיים הרוחניים , אחר הפרדה מן הגוף : את ה' . להיות חוזרת למקום אשר ממנה חוצבה : יקלענה . תהיה משוטטת נעה ונדה , כהאבן הקלוע בכף הקלע , ואמרה זאת להחניפו , ולבל ישפוך דמי ישראל כמו שאול :
<b style="color: gray;">מצודת ציון</b> צרורה . ענין קשירה , כמו ( בראשית מב לה ) : צרור כספו : יקלענה . ענינו השלכה בהכלי העשוי כעין מקל ובראשו כעין כף , ובו יניחו האבן הנזרק , ולזה קרוי כף הקלע :
<b style="color: gray;">רלב"ג</b> ויקם אדם לרדפך . והוא רמז אל שאול : והיתה נפש אדני צרורה בצרור החיים . הוא העולם הבא כי שם תתאחד הנפש במושכליה שהם צרור החיים ומצדם יהיה עם השם יתברך כמו שבארנו בראשון מספר מלחמות ה' : ואת נפש אויביך יקלענה בתוך כף הקלע . ר''ל שלא יהיה לה השארות וקיום והנה אמרה זאת להורות שכבר יחטא דוד אם ישחית' ותמנע ממנו ההצלח' הנפשיית שהיא ערך ההצלחה ואמרה עוד כי בהיותו נגיד על ישראל יהיה לו זה העון לפוקה ולמכשול לב אם ישחיתם ואולי היה זה סבה שתסור הממלכה ממנו כמו שקרה לשאול , ועם זה היה מטוב חכמתה שחלתה פני דוד שיזכרה כאשר יטיב ה' לו לגמול אותה חסד או אולי המאמר ממנה על צד הנבואה וראתה שעתיד נבל למות ותהיה היא אשת דוד :
<b style="color: gray;">מלבי"ם פירוש המילות</b> ויקם. (מעמד הב') שבעת שקם אדם לרדפך שאתה נרדף מפני שאול, בזה ראוי כי נפש אדוני תהיה צרורה בצרור החיים, רצה לומר שתהיה נפשך שמורה מן המות האורב עליה כדבר הצרור בצרור ונטור ושמור מכל צד, והצרור הזה שבו תהיה שמורה, הוא החיים את ה' אלהיך, השגחת ה' שישמור אותה בחיים, כי עמו מקור חיים ולא יקרב המות לגבולה ואת נפש איביך הרודפים אותך יקלענה בתוך כף הקלע, היא מליצה, שמן כף הקלע שמשם זורקים חצים ואבנים עליך לקחת את נפשך, משם יזרק את נפשם, כאילו נפשם שוכבת שמה, ובזרקם אבנים את נפשם הם זורקים, ע''ד וגולל אבן אליו תשוב. גם כוונה בזה על שכר עוה''ב שעל ידי רדפם אחריך ואתה נע ונד בעוה''ז תשכון נפשך במנוחות שאננות בצרור החיים הנצחיים, ונפש אויביך לא תשכון במנוחתה העצמיית רק תהיה חוץ למקומה כאבן הנזרק במרגמה, ולא כאבן שנזרק מן הקלע שנח במקום שנופל שמה, רק כמי שמקלע אבן אל תוך כף הקלע שגם שם לא תמצא מנוח רק תקולע מקלע אל קלע, וזה שאמרו חכמינו זכרונם לברכה בשבת (פרק שואל) בינונים ורשעים נמסרים לדומה (ורצה לומר והם חוץ למקומם) הללו יש להם מנוחה והללו אין להם מנוחה :
<h3>{ל}</h3>
וְהָיָ֗ה כִּֽי־יַעֲשֶׂ֤ה יְהוָה֙ לַֽאדֹנִ֔י כְּכֹ֛ל אֲשֶׁר־דִּבֶּ֥ר אֶת־הַטּוֹבָ֖ה עָלֶ֑יךָ וְצִוְּךָ֥ לְנָגִ֖יד עַל־יִשְׂרָאֵֽל׃
<b style="color: gray;">רש"י</b> והיה כי יעשה ה' וגו' . ותמלוך :
<b style="color: gray;">מצודת דוד</b> את הטובה וכו' . וחוזרת ומפרשת וצוך לנגיד וכו' :
<b style="color: gray;">מלבי"ם פירוש המילות</b> והיה רצה לומר ומן המעמד הזה שאתה נרדף יצמח בהכרח (המעמד הג') שתגיע למלכות, שעז''א והיה כי יעשה ה' לאדני כאשר דבר, אם כן אין מן הראוי שתעשה עתה המעשה הזה. כדי, (לא) ולא תהיה זאת לך לפוקה ולמכשול. שכבר ימצא שאול זכות במעשה הזה שרודף אותך כדין כי שפכת דם חנם, כי עדיין לא הגעת למלכות, גם כמו שאמרו חכמינו זכרונם לברכה שאם יבא דין לפניך שהעני בקש צדקה מן העשיר והרגו על שסרב מלתת לו, לא תוכל לעשות בו משפט כי גם אתה עשית כזאת. ויש הבדל בין פוקה ומכשול ששם פיק משתתף עם הוראתו השנית מענין הוצאה כמו זממו אל תפק, טוב יפיק רצון מה' שגדרו שמוציא לחוץ דבר הסגור וצרור ונבלע במקומו כאילו יצא מן הנעלם אל הגילוי, ובא לרוב על הוצאת עצמיים הגיונים, ומזה בא פיק ברכים בשיתוף עם המכשול שמוציא הרע הטמון ותכונה רעה אל הפועל, ויכשל בה, ומזה פיק ברכים, שנפרדו צומת הגידים וקשורי הברכים ונתרפו מקשורם, וכן יל''פ פקו פליליה שהוציאו עברות היוצאות מתכונת רעות נפשיות ממסגרותיהם, כמו והוא עון פלילי (איוב ל''א). והיטב ה' לאדני בעת הזאת תזכר את אמתך כי מנעתי אותך מדבר שהיית מתחרט עליו כל הימים :
<h3>{לא}</h3>
וְלֹ֣א תִהְיֶ֣ה זֹ֣את ׀ לְךָ֡ לְפוּקָה֩ וּלְמִכְשׁ֨וֹל לֵ֜ב לַאדֹנִ֗י וְלִשְׁפָּךְ־דָּם֙ חִנָּ֔ם וּלְהוֹשִׁ֥יעַ אֲדֹנִ֖י ל֑וֹ וְהֵיטִ֤ב יְהוָה֙ לַֽאדֹנִ֔י וְזָכַרְתָּ֖ אֶת־אֲמָתֶֽךָ׃
<b style="color: gray;">רש"י</b> ולא תהיה וגו' לפוקה . לכשלון , כמו ( נחום ב יא ) : לפיק ברכים , שאם היית עושה זאת , לא יהיה לך פתחון פה לרדות אדם לדורות הבאים על שפיכות דמים : ולהושיע אדני לו . שתנקום אתה את נקמתך :
<b style="color: gray;">מצודת דוד</b> ולא תהיה זאת לך לפוקה . רוצה לומר : כשתמלוך , לא יזיק לך כלל דברי חרפת נבל להיות מבוזה בעבור זה בעיני העם , ואפילו למכשול לב אדוני לא יהיה , כי לא תחוש אז לדברי נבל כזה , וכאשר לא תמיתהו , תוסר מן הקלון כי לא יאמר אז עליך שדרכך לשפוך דם חנם ולהושיע לעצמך בכח זרועך , וכאלו אמרה הן עתה עוד היותך נרדף בהרים מפני שאול , חושש אתה לחרפת נבל , אבל לא תחוש במה שיאמרו שאתה שופך דם חנם ומושיע לעצמך בכח זרועך , היות עכשיו אין מעלתך גדולה כל כך לחוש לדברים כאלה , אבל לאחר שתמלוך , נהפוך הוא . ( והנה באמת בהבנת הדברים האלה , אליה וקוץ ( בה ) , בהקטין עתה מעלתו , ולזה שאלה בראשית אמריה : שא נא לפשע אמתך ) : והיטב ה' לאדוני . רוצה לומר : הן ידעתי כאשר ייטיב ה' לאדוני וימלוך כאות נפשו , זכור תזכור את אמתך , להחזיק לי טובה על העצה היעוצה , למנעך מבוא בדמים :
<b style="color: gray;">מצודת ציון</b> לפוקה . אף הוא ענין מכשול , כמו ( נחום ב יא ) : ופיק ברכים :
<h3>{לב}</h3>
וַיֹּ֥אמֶר דָּוִ֖ד לַאֲבִיגַ֑ל בָּר֤וּךְ יְהוָה֙ אֱלֹהֵ֣י יִשְׂרָאֵ֔ל אֲשֶׁ֧ר שְׁלָחֵ֛ךְ הַיּ֥וֹם הַזֶּ֖ה לִקְרָאתִֽי׃
<b style="color: gray;">מלבי"ם פירוש המילות</b> ויאמר דוד לאביגל הכיר שהאמת אתה, והודה, {{{א}}} לה' ששלחה בהשגחתו למנעו מהמעשה :
<h3>{לג}</h3>
וּבָר֥וּךְ טַעְמֵ֖ךְ וּבְרוּכָ֣ה אָ֑תְּ אֲשֶׁ֨ר כְּלִתִ֜נִי הַיּ֤וֹם הַזֶּה֙ מִבּ֣וֹא בְדָמִ֔ים וְהֹשֵׁ֥עַ יָדִ֖י לִֽי׃
<b style="color: gray;">רש"י</b> כליתני . מנעת אותי , כמו ( תהלים מ יב ) : לא תכלא רחמיך ; לא יכלה ממך ( בראשית כג ז ) : והושע ידי לי . מוסב על מבוא בדמים , מ''ם של מבוא מחוברת על והושע , כמו מבוא בדמים ומהושע ידי לי :
<b style="color: gray;">מצודת דוד</b> מבוא בדמים . מבוא בעון שפיכת דם , ובתשועת ידי לעצמי :
<b style="color: gray;">מצודת ציון</b> טעמך . דבורך ועצתך , כמו ( איוב יב כ ) : וטעם זקנים יקח : כליתני . מנעת . אותי :
<b style="color: gray;">מלבי"ם פירוש המילות</b> {{{ב}}} וברוך טעמך שחוץ מזה גם טענותיה נכוחות ואמתיות, {{{ג}}} וברוכה את שגם את מצד עצמך כבר היית ראויה לזה בל אחריב את ביתך :
<h3>{לד}</h3>
וְאוּלָ֗ם חַי־יְהוָה֙ אֱלֹהֵ֣י יִשְׂרָאֵ֔ל אֲשֶׁ֣ר מְנָעַ֔נִי מֵהָרַ֖ע אֹתָ֑ךְ כִּ֣י ׀ לוּלֵ֣י מִהַ֗רְתְּ (ותבאתי) [וַתָּבֹאת֙] לִקְרָאתִ֔י כִּ֣י אִם־נוֹתַ֧ר לְנָבָ֛ל עַד־א֥וֹר הַבֹּ֖קֶר מַשְׁתִּ֥ין בְּקִֽיר׃
<b style="color: gray;">מצודת דוד</b> חי ה' . הריני נשבע חי ה' וכו' שמנע אותי מהרע לך , רצה לומר : לביתך ולכל אשר לך : כי אם נותר וכו' . אז יחול עלי עונש שבועה :
<b style="color: gray;">מצודת ציון</b> ואולם . אבל באמת : לולי . אם לא :
<b style="color: gray;">מלבי"ם פירוש המילות</b> ואולם אמר שלא בעבור נבל היתה ההשגחה הזאת רק בעבורך, וזה אשר מנעני מהרע אתך כי לולא מהרת היית מחריב הכל צדיק כרשע והיה מן הופעת האל בל יגיע רע אליך :
<h3>{לה}</h3>
וַיִּקַּ֤ח דָּוִד֙ מִיָּדָ֔הּ אֵ֥ת אֲשֶׁר־הֵבִ֖יאָה ל֑וֹ וְלָ֣הּ אָמַ֗ר עֲלִ֤י לְשָׁלוֹם֙ לְבֵיתֵ֔ךְ רְאִי֙ שָׁמַ֣עְתִּי בְקוֹלֵ֔ךְ וָאֶשָּׂ֖א פָּנָֽיִךְ׃
<b style="color: gray;">מצודת ציון</b> ואשא פניך . ענין הדור פנים , למלאות השאלה :
<b style="color: gray;">מלבי"ם פירוש המילות</b> מידה דרך כבוד. ולה אמר עד הנה דבר מעסקי נבל, עתה הבטיח לה כי ישא פניה לעתיד ולא ישמור איבה :
<h3>{לו}</h3>
וַתָּבֹ֣א אֲבִיגַ֣יִל ׀ אֶל־נָבָ֡ל וְהִנֵּה־לוֹ֩ מִשְׁתֶּ֨ה בְּבֵית֜וֹ כְּמִשְׁתֵּ֣ה הַמֶּ֗לֶךְ וְלֵ֤ב נָבָל֙ ט֣וֹב עָלָ֔יו וְה֥וּא שִׁכֹּ֖ר עַד־מְאֹ֑ד וְלֹֽא־הִגִּ֣ידָה לּ֗וֹ דָּבָ֥ר קָטֹ֛ן וְגָד֖וֹל עַד־א֥וֹר הַבֹּֽקֶר׃
<b style="color: gray;">מצודת ציון</b> טוב עליו . רוצה לומר שמח :
<b style="color: gray;">מלבי"ם פירוש המילות</b> השאלות: מה צורך לענין הספור מה שהיה לו משתה כמשתה המלך וכו'? : והנה לו וכו' ולא הגידה לו, ספר ג' טעמים שלא הגידה לו תיכף, {{{א}}} שאם היה חסר מן המשתה על ידי המנחה שהובילה באופן שהיה מרגיש החסרון תיכף היתה מוכרחת להגיד לו, אבל הנה לו משתה בביתו כמשתה המלך שהיה הכל לרוב מאד ולא הרגיש בחסרון מה שלקחה, {{{ב}}} כי ולב נבל טוב עליו ולא רצתה להעציבו ולערב שמחתו, {{{ג}}} והוא שכר עד מאד, ויראה כי יבער חמתו ביינו ויעשה רע לה, ולכן ולא הגידה לו דבר קטן וכו' :
<h3>{לז}</h3>
וַיְהִ֣י בַבֹּ֗קֶר בְּצֵ֤את הַיַּ֙יִן֙ מִנָּבָ֔ל וַתַּגֶּד־ל֣וֹ אִשְׁתּ֔וֹ אֶת־הַדְּבָרִ֖ים הָאֵ֑לֶּה וַיָּ֤מָת לִבּוֹ֙ בְּקִרְבּ֔וֹ וְה֖וּא הָיָ֥ה לְאָֽבֶן׃
<b style="color: gray;">רש"י</b> בצאת היין מנבל . ( תרגום : ) כד פג חמרא מנבל : וימת לבו . שנצטער על המנחה שהובאת לדוד :
<b style="color: gray;">מצודת דוד</b> בצאת היין . רצה לומר : בעת סרה השכרות : וימת לבו . אמר על דרך גוזמא והפלגה , על גודל החרדה מפחד דוד , כי חשב פן עם כל זה יבוא עליו : והוא היה לאבן . שבטלו הרגשותיו מרוב החרדה :
<b style="color: gray;">רלב"ג</b> וימת לבו בקרבו והוא היה לאבן . אמר זה על צד ההפלגה לרוב הדאגה שהיה דואג על גודל המנחה ולרוב הפחד שהיה לו מדוד :
<b style="color: gray;">מלבי"ם פירוש המילות</b> וימת לבו נפל עליו פחד מדוד ומהסכנה שהיה בה ונצטננו דמיו ויהי כאבן :
<h3>{לח}</h3>
וַיְהִ֖י כַּעֲשֶׂ֣רֶת הַיָּמִ֑ים וַיִּגֹּ֧ף יְהוָ֛ה אֶת־נָבָ֖ל וַיָּמֹֽת׃
<b style="color: gray;">רש"י</b> כעשרת הימים . שבעת ימי אבלו של שמואל תלה לו הקב''ה , שלא יתערב אבל רשע באבלו , ואחר כך חלה שלשה ימים ומת , כענין שנאמר : ויגוף ה' את נבל , ואמר מר ( שמחות ג ט ) : חלה שלשה ימים ומת , זו היא מיתת מגפה . ורבותינו אמרו ( ראש השנה יח א ) : אלו עשרת ימי תשובה , שהמתין לו הקב''ה שיחזור בתשובה . ויש אומרים : כנגד עשר לגימות שנתן נבל לעבדי דוד , ששלח לו דוד עשרה נערים והאכילן :
<b style="color: gray;">מלבי"ם פירוש המילות</b> כעשרת הימים חכמינו זכרונם לברכה דרשו בו כמה דרושים והוא ע''פ הכלל שמספר המופשט מן המתואר מורה על מספר ידוע והם עשרה ימים הידועים של תשובה שבין ר''ה ליוהכ''פ :
<h3>{לט}</h3>
וַיִּשְׁמַ֣ע דָּוִד֮ כִּ֣י מֵ֣ת נָבָל֒ וַיֹּ֡אמֶר בָּר֣וּךְ יְהוָ֡ה אֲשֶׁ֣ר רָב֩ אֶת־רִ֨יב חֶרְפָּתִ֜י מִיַּ֣ד נָבָ֗ל וְאֶת־עַבְדּוֹ֙ חָשַׂ֣ךְ מֵֽרָעָ֔ה וְאֵת֙ רָעַ֣ת נָבָ֔ל הֵשִׁ֥יב יְהוָ֖ה בְּרֹאשׁ֑וֹ וַיִּשְׁלַ֤ח דָּוִד֙ וַיְדַבֵּ֣ר בַּאֲבִיגַ֔יִל לְקַחְתָּ֥הּ ל֖וֹ לְאִשָּֽׁה׃
<b style="color: gray;">רש"י</b> את ריב חרפתי . גדופי שחרפני ( לעיל פסוק י ) : היום רבו עבדים המתפרצים : ואת עבדו חשך מרעה . שלא הרגתיו :
<b style="color: gray;">מצודת דוד</b> חשך מרעה . לבל המיתו בידי : ואת רעת . את גמול רעת :
<b style="color: gray;">מצודת ציון</b> חשך . מנע , כמו ( בראשית כב טז ) : ולא חשכת :
<b style="color: gray;">מלבי"ם פירוש המילות</b> ברוך ה' הודה על ג' ענינים, {{{א}}} על שנענש על שחרפו, {{{ב}}} ששמר אותו שלא ינקום בעצמו, {{{ג}}} שהשיב גם רעת נבל ויתר עונותיו בראשו באופן שלא נענש על ידי דוד לבד, שכל מי שחברו נענש על ידו אין מכניסין אותו במחיצתו של הקב''ה רק מת על ידי עונותיו :
<h3>{מ}</h3>
וַיָּבֹ֜אוּ עַבְדֵ֥י דָוִ֛ד אֶל־אֲבִיגַ֖יִל הַכַּרְמֶ֑לָה וַיְדַבְּר֤וּ אֵלֶ֙יהָ֙ לֵאמֹ֔ר דָּוִד֙ שְׁלָחָ֣נוּ אֵלַ֔יִךְ לְקַחְתֵּ֥ךְ ל֖וֹ לְאִשָּֽׁה׃
<b style="color: gray;">מלבי"ם פירוש המילות</b> הכרמלה כי תיכף אחר המשתה חלה ולא שב עוד אל מעון והיא נשארה אחרי מותו בכרמל :
<h3>{מא}</h3>
וַתָּ֕קָם וַתִּשְׁתַּ֥חוּ אַפַּ֖יִם אָ֑רְצָה וַתֹּ֗אמֶר הִנֵּ֤ה אֲמָֽתְךָ֙ לְשִׁפְחָ֔ה לִרְחֹ֕ץ רַגְלֵ֖י עַבְדֵ֥י אֲדֹנִֽי׃
<b style="color: gray;">מצודת דוד</b> לשפחה וגו' . כאלו אמרה אינני ראויה לו לאשה , כי אם לשפחה , לרחוץ רגלי עבדיו :
<b style="color: gray;">מצודת ציון</b> אפים . על פניה :
<b style="color: gray;">רלב"ג</b> הנה אמתך לשפחה לרחוץ רגלי עבדי אדני . אמרה זה על צד הענוה להורות שדי לה אם תהיה לאשה לאחד מעבדי דוד ותרחץ רגליו כמנהג האשה לבעלה :
<b style="color: gray;">מלבי"ם פירוש המילות</b> הנה אמתך דברה אל השלוחים בנכח כי שלוחו של אדם כמותו :
<h3>{מב}</h3>
וַתְּמַהֵ֞ר וַתָּ֣קָם אֲבִיגַ֗יִל וַתִּרְכַּב֙ עַֽל־הַחֲמ֔וֹר וְחָמֵשׁ֙ נַעֲרֹתֶ֔יהָ הַהֹלְכ֖וֹת לְרַגְלָ֑הּ וַתֵּ֗לֶךְ אַֽחֲרֵי֙ מַלְאֲכֵ֣י דָוִ֔ד וַתְּהִי־ל֖וֹ לְאִשָּֽׁה׃
<b style="color: gray;">מצודת דוד</b> וחמש נערותיה . היא רכבה , וגם חמש נערותיה וגו' :
<b style="color: gray;">מצודת ציון</b> לרגלה . עם מהלכה ואחריה :
<h3>{מג}</h3>
וְאֶת־אֲחִינֹ֛עַם לָקַ֥ח דָּוִ֖ד מִֽיִּזְרְעֶ֑אל וַתִּהְיֶ֛יןָ גַּֽם־שְׁתֵּיהֶ֥ן ל֖וֹ לְנָשִֽׁים׃
<b style="color: gray;">מצודת דוד</b> גם שתיהן . נוסף על מיכל בת שאול שקדשה מאז :
<b style="color: gray;">מלבי"ם פירוש המילות</b> גם שתיהן רצה לומר נוסף על מיכל בת שאול שהיתה לו מכבר :
<h3>{מד}</h3>
וְשָׁא֗וּל נָתַ֛ן אֶת־מִיכַ֥ל בִּתּ֖וֹ אֵ֣שֶׁת דָּוִ֑ד לְפַלְטִ֥י בֶן־לַ֖יִשׁ אֲשֶׁ֥ר מִגַּלִּֽים׃
<b style="color: gray;">מצודת דוד</b> נתן את מיכל בתו . כי חשב קדושי דוד לקדושי טעות , ורבותינו ז''ל ( סנהדרין יט ב ) נחלקו בו :
<b style="color: gray;">רלב"ג</b> ושאול נתן את מיכל בתו אשת דוד לפלטי בן ליש וגו' . מן הפלא איך עשה זה שאול והיא היתה אשת איש וכבר אמרו רז''ל שלא נגע בה פלטי בן ליש וידמה שכן הוא שכבר חזר דוד ולקחה וזה מורה שכבר התפרסם ונודע שלא נגע בה ולפי שכבר היתה פרושה בלתי ראויה לבנים מזה הצד נתנו לה בני מרב אחותה לגדלם וגדלתם כאילו הם כניה ומפני זה נקראו בני מיכל כמו שאמר בסוף זה הספר ואת חמשת בני מיכל בת שאול אשר ילדה לעדריאל בן ברזילי המחולתי :
<b style="color: gray;">מלבי"ם פירוש המילות</b> ושאול נתן את מיכל בתו הנה התפלאו איך נתן שאול את בתו שהיתה אשת איש לאחר, ואיך לקחה דוד אחר כך בחזרה אחרי הוטמאה, ויאמר הרד''ק ששאול אנס את דוד לגרשה, ובכ''ז החזירה דוד כי היה גט מעושה ופסול, ויאמר מהרי''א שלא נתנה לפלטיאל לאשה רק לשמרה. וכל זה רחוק, איך היה ביכלתו לכוף את דוד שברח מפניו, והכתוב אומר (לקמן ש''ב ג' ט''ז) וילך אתה אישה, אבל העקר כדברי חכמינו זכרונם לברכה ששאול טעה וחשב שקדושי מיכל לא היו כפי הדין כי קדשה במלוה של עושר שהובטח למכה גלית, או שדוד חשב שמאה ערלות פלשתים שוים פרוטה ושאול חשב שאינם שוים כלום, ולכן דייק דוד (לקמן שם י''ד) תנה את אשתי את מיכל אשר ארשתי לי במאה ערלות פלשתים, ובכ''ז היה דוד מותר להחזירה, כי היא היתה אנוסה על פי בית דין של שאול שטעו בדין, וכמו שהוא ההלכה במי שאמרו לה מת בעלך ונשאת על פי בית דין שלא נאסרה. וכפי הנראה התעורר שאול לזה, ממה שראה שדוד לקח עוד נשים על אשתו בלי רשותה, שזה כמואס בבת המלך לקחת עליה צרה לצרור, וזה גם כן עורר שנאה חדשה אצל שאול, ולכן התעורר דוד להרחיק נדוד ממדבר פארן אל מקום אחר להמלט מחמת שאול אשר בערה מחדש :
<h2>שמואל א פרק-כו</h2>
<h3>{א}</h3>
וַיָּבֹ֤אוּ הַזִּפִים֙ אֶל־שָׁא֔וּל הַגִּבְעָ֖תָה לֵאמֹ֑ר הֲל֨וֹא דָוִ֤ד מִסְתַּתֵּר֙ בְּגִבְעַ֣ת הַחֲכִילָ֔ה עַ֖ל פְּנֵ֥י הַיְשִׁימֹֽן׃
<b style="color: gray;">מצודת דוד</b> ויבאו הזפים . באו עוד הפעם :
<h3>{ב}</h3>
וַיָּ֣קָם שָׁא֗וּל וַיֵּ֙רֶד֙ אֶל־מִדְבַּר־זִ֔יף וְאִתּ֛וֹ שְׁלֹֽשֶׁת־אֲלָפִ֥ים אִ֖ישׁ בְּחוּרֵ֣י יִשְׂרָאֵ֑ל לְבַקֵּ֥שׁ אֶת־דָּוִ֖ד בְּמִדְבַּר־זִֽיף׃
<b style="color: gray;">מצודת דוד</b> אל מדבר זיף . ובמדבר ההוא , היתה גבעת החכילה :
<b style="color: gray;">מלבי"ם פירוש המילות</b> בחורי אלה שבחר (כנ''ל כ''ה ג') וע''כ בחורי בשו''א ולא בפת''ח :
<h3>{ג}</h3>
וַיִּ֨חַן שָׁא֜וּל בְּגִבְעַ֣ת הַחֲכִילָ֗ה אֲשֶׁ֛ר עַל־פְּנֵ֥י הַיְשִׁימֹ֖ן עַל־הַדָּ֑רֶךְ וְדָוִד֙ יֹשֵׁ֣ב בַּמִּדְבָּ֔ר וַיַּ֕רְא כִּ֣י בָ֥א שָׁא֛וּל אַחֲרָ֖יו הַמִּדְבָּֽרָה׃
<b style="color: gray;">מצודת דוד</b> וירא . היה נראה לו שבא , ולא ידע עדיין בבירור :
<b style="color: gray;">מלבי"ם פירוש המילות</b> על הדרך ודוד ישב רחוק מן הדרך, והצופים שראו שמחנה באה לא ידעו עדיין אם הוא מחנה שאול, וכן את המקום ששם יחנו, לכן :
<h3>{ד}</h3>
וַיִּשְׁלַ֥ח דָּוִ֖ד מְרַגְּלִ֑ים וַיֵּ֕דַע כִּֽי־בָ֥א שָׁא֖וּל אֶל־נָכֽוֹן׃
<b style="color: gray;">מצודת דוד</b> אל נכון . כמו בנכון , רצה לומר : ידע בבירור :
<b style="color: gray;">מלבי"ם פירוש המילות</b> שלח מרגלים ועל ידי כן וידע בבירור כי בא שאול, וגם ידע אל נכון מקום תחנותו וכל פרט :
<h3>{ה}</h3>
וַיָּ֣קָם דָּוִ֗ד וַיָּבֹא֮ אֶֽל־הַמָּקוֹם֮ אֲשֶׁ֣ר חָנָה־שָׁ֣ם שָׁאוּל֒ וַיַּ֣רְא דָּוִ֗ד אֶת־הַמָּקוֹם֙ אֲשֶׁ֣ר שָֽׁכַב־שָׁ֣ם שָׁא֔וּל וְאַבְנֵ֥ר בֶּן־נֵ֖ר שַׂר־צְבָא֑וֹ וְשָׁאוּל֙ שֹׁכֵ֣ב בַּמַּעְגָּ֔ל וְהָעָ֖ם חֹנִ֥ים (סביבתו) [סְבִיבֹתָֽיו]:
<b style="color: gray;">מצודת דוד</b> ויבא . בתחילה הלך לרגל : סביבתיו . סביבות שאול :
<b style="color: gray;">מצודת ציון</b> במעגל . דרך המחנה לחנות בעגול , למען יראו מסביב כל הבא עליהם :
<b style="color: gray;">רלב"ג</b> ושאול שוכב במעגל . ר''ל במחנה והוא היה בדמות עגול למען יראו הבאים אליהם מכל הצדדים :
<b style="color: gray;">מלבי"ם פירוש המילות</b> המקום אשר שכב שם שאול ואבנר מופרדים מן העם, ומפרש שאול שוכב במעגל שהיה עיגול סביביו בל יקרב איש שמה, ושאול כבר שכב והעם לא שכבו עדיין רק חונים מקצתם שוכבים ומקצתם הולכים ויושבים :
<h3>{ו}</h3>
וַיַּ֨עַן דָּוִ֜ד וַיֹּ֣אמֶר ׀ אֶל־אֲחִימֶ֣לֶךְ הַחִתִּ֗י וְאֶל־אֲבִישַׁ֨י בֶּן־צְרוּיָ֜ה אֲחִ֤י יוֹאָב֙ לֵאמֹ֔ר מִֽי־יֵרֵ֥ד אִתִּ֛י אֶל־שָׁא֖וּל אֶל־הַֽמַּחֲנֶ֑ה וַיֹּ֣אמֶר אֲבִישַׁ֔י אֲנִ֖י אֵרֵ֥ד עִמָּֽךְ׃
<b style="color: gray;">מצודת דוד</b> ויען דוד . אחרי שובו אליהם :
<b style="color: gray;">מלבי"ם פירוש המילות</b> מי ירד שבבואם לילה יחשבו שהם מבני המחנה :
<h3>{ז}</h3>
וַיָּבֹא֩ דָוִ֨ד וַאֲבִישַׁ֥י ׀ אֶל־הָעָם֮ לַיְלָה֒ וְהִנֵּ֣ה שָׁא֗וּל שֹׁכֵ֤ב יָשֵׁן֙ בַּמַּעְגָּ֔ל וַחֲנִית֥וֹ מְעוּכָֽה־בָאָ֖רֶץ (מראשתו) [מְרַאֲשֹׁתָ֑יו] וְאַבְנֵ֣ר וְהָעָ֔ם שֹׁכְבִ֖ים (סביבתו) [סְבִיבֹתָֽיו]:
<b style="color: gray;">רש"י</b> מעוכה . נעוצה :
<b style="color: gray;">מצודת ציון</b> מעוכה . נעוצה , וקרוב הוא מלשון ( ויקרא כב כד ) : ומעוך וכתות : מראשותיו . סמוך לראשו :
<b style="color: gray;">מלבי"ם פירוש המילות</b> השאלות: מ''ש והנה שאול שוכב וכו', כבר נזכר בפסוק ה' שם אמר חונים ופה אמר שוכבים? : והנה שאול שכב כו' ואבנר והעם שכבים עד שבאו לשם כבר שכבו כל העם (לכן קראם עתה בשם עם לא מחנה כי לא חנו עתה כמחנה ושומרים סביביה) :
<h3>{ח}</h3>
וַיֹּ֤אמֶר אֲבִישַׁי֙ אֶל־דָּוִ֔ד סִגַּ֨ר אֱלֹהִ֥ים הַיּ֛וֹם אֶת־אוֹיִבְךָ֖ בְּיָדֶ֑ךָ וְעַתָּה֩ אַכֶּ֨נּוּ נָ֜א בַּחֲנִ֤ית וּבָאָ֙רֶץ֙ פַּ֣עַם אַחַ֔ת וְלֹ֥א אֶשְׁנֶ֖ה לֽוֹ׃
<b style="color: gray;">מצודת דוד</b> ובארץ . עד שתנעץ החנית גם בארץ : פעם אחת . את זה אעשה בפעם אחת , ולא אצטרך להכותו מכה שניה :
<b style="color: gray;">מצודת ציון</b> סגר . ענין מסירה , כמו ( עמוס א ו ) : להסגיר לאדום : אשנה . מלשון שנים :
<b style="color: gray;">מלבי"ם פירוש המילות</b> סגר אלהים חשב שזה ודאי השגחיי שישנו כולם כדי שיכהו. ולא אשנה לו בל תפחד שיקיץ על ידי המכה ויצעק, כי אמיתהו בפעם הראשון :
<h3>{ט}</h3>
וַיֹּ֧אמֶר דָּוִ֛ד אֶל־אֲבִישַׁ֖י אַל־תַּשְׁחִיתֵ֑הוּ כִּ֠י מִ֣י שָׁלַ֥ח יָד֛וֹ בִּמְשִׁ֥יחַ יְהוָ֖ה וְנִקָּֽה׃
<b style="color: gray;">מצודת דוד</b> ונקה . ויהיה נקי מעונש , בתמיה :
<b style="color: gray;">מלבי"ם פירוש המילות</b> אל תשחיתהו אף שהוא רודף ומותר להרגו, בכ''ז מי שלח ידו במשיח ה' ונקה :
<h3>{י}</h3>
וַיֹּ֤אמֶר דָּוִד֙ חַי־יְהוָ֔ה כִּ֥י אִם־יְהוָ֖ה יִגָּפֶ֑נּוּ אֽוֹ־יוֹמ֤וֹ יָבוֹא֙ וָמֵ֔ת א֧וֹ בַמִּלְחָמָ֛ה יֵרֵ֖ד וְנִסְפָּֽה׃
<b style="color: gray;">רש"י</b> חי ה' . יש אומרים , ליצרו נשבע , ויש אומרים , לאבישי נשבע , אם תהרוג את הצדיק , אני אערב דמך בדמו : כי אם ה' יגפנו . יקרב מיתתו : או יומו יבא . יום שזמן מיתתו בו :
<b style="color: gray;">מצודת דוד</b> חי ה' . חזר לישבע ואמר : חי ה' שלא יאריך עוד ימים רבים , כי או ה' יגפנו בלא יומו , או מהר יבוא יומו וימות במיתה טבעית , או ימות במלחמה :
<b style="color: gray;">מצודת ציון</b> ונספה . ענין כליון , כמו ( לקמן כז א ) : עתה אספה :
<b style="color: gray;">רלב"ג</b> חי ה' כי אם ה' יגפנו . ר''ל להמיתו בלא עתו על צד העונש : או יומו יבא ומת . ר''ל הקץ המוגבל לו לחיות כי זה הקץ מתחלף לפי עת הליד' : או במלחמה ירד ונספה . ר''ל שהוא בעצמו מצד בחירתו יסבב שימות בלא עתו וזה כי מי שלא בא עתו עדין הנה יתכן בבאו במקום הסכנה שימות בלא עתו וכבר זכרו זה בעלי חכמת משפטי הכוכבים בספריהם והוא עוד דעת תורתנו השלמה ולזה צותה לעשות מעקה לגגים למלט הבאים שם מהנפילה :
<b style="color: gray;">מלבי"ם פירוש המילות</b> ויאמר דוד הוסיף לאמר בל תחשב שעל ידי שגם אני נמשחתי תהרגנו להקים מלכותי, כי דבר ה' שמשחני לא ישוב ריקם, על זה אמר כי ימלא קצו בא' מג' דרכים שהמיתה אפשריית, או על ידי מגפה לפני קצו, או על ידי מיתה טבעיית כי קצו קרוב, או על ידי מלחמה :
<h3>{יא}</h3>
חָלִ֤ילָה לִּי֙ מֵֽיהוָ֔ה מִשְּׁלֹ֥חַ יָדִ֖י בִּמְשִׁ֣יחַ יְהוָ֑ה וְ֠עַתָּה קַח־נָ֨א אֶֽת־הַחֲנִ֜ית אֲשֶׁ֧ר (מראשתו) [מְרַאֲשֹׁתָ֛יו] וְאֶת־צַפַּ֥חַת הַמַּ֖יִם וְנֵ֥לֲכָה לָּֽנוּ׃
<b style="color: gray;">רש"י</b> צפחת . צלוחית :
<b style="color: gray;">מצודת דוד</b> חלילה לי . עם שגם אני משיח ה' כמותו , מכל מקום חלילה גם לי מחמת מצות ה' , משלוח ידי וכו' :
<b style="color: gray;">מצודת ציון</b> צפחת . צלוחית , כמו ( מלכים א וז יד ) : וצפחת השמן :
<b style="color: gray;">מלבי"ם פירוש המילות</b> השאלות: מ''ש חלילה משלוח וכו' כפול? : חלילה וכו' קח נא, רצה לומר ואל תחשב שאין עון במיתתו כי רודף הוא וז''א אחר שיש הצלה אחרת והוא קח נא את החנית שעל ידי זה ניצול ממנו כמו שהיה באמת ואם כן אסור להרגו, ועל זה אמר חלילה לי מה' :
<h3>{יב}</h3>
וַיִּקַּח֩ דָּוִ֨ד אֶֽת־הַחֲנִ֜ית וְאֶת־צַפַּ֤חַת הַמַּ֙יִם֙ מֵרַאֲשֹׁתֵ֣י שָׁא֔וּל וַיֵּלְכ֖וּ לָהֶ֑ם וְאֵ֣ין רֹאֶה֩ וְאֵ֨ין יוֹדֵ֜עַ וְאֵ֣ין מֵקִ֗יץ כִּ֤י כֻלָּם֙ יְשֵׁנִ֔ים כִּ֚י תַּרְדֵּמַ֣ת יְהוָ֔ה נָפְלָ֖ה עֲלֵיהֶֽם׃
<b style="color: gray;">מצודת דוד</b> ויקח דוד . חזר דוד לקחתו בעצמו , כי לא האמין לאבישי פן יכה עמו נפש שאול : ואין רואה וכו' . בעבור השינה לא היה מי רואה אותם , ואף לא ידעו בהרגשת השמע מקול ההולך והדבור , ולא היה מי מהם מקיץ מן השינה במשך הזמן ההוא , כי מה' נפלה עליהם תרדמה , ולא היה הדבר בדרך הטבע :
<b style="color: gray;">מלבי"ם פירוש המילות</b> ואין רואה ומפרש נגד ואין רואה ואין יודע, כי כולם ישנים (רצה לומר שלא לבד שאין רואה כי היה חשיכה גם לא היה איש יודע ומרגיש בדבורם בבואם ובלכתם) ונגד ואין מקיץ אומר כי תרדמת ה' נפלה עליהם, כי בדרך הטבע היה ראוי שיקיץ איש מן המחנה ברגש הזה, רק שהיה בהשגחה שהפיל ה' עליהם תרדמה :
<h3>{יג}</h3>
וַיַּעֲבֹ֤ר דָּוִד֙ הָעֵ֔בֶר וַיַּעֲמֹ֥ד עַל־רֹאשׁ־הָהָ֖ר מֵֽרָחֹ֑ק רַ֥ב הַמָּק֖וֹם בֵּינֵיהֶֽם׃
<b style="color: gray;">מצודת דוד</b> העבר . מעבר המים שהיה שם : על ראש ההר . להשמיע קולו למרחוק : רב המקום . כי פחד לנפשו שלא יתפשוהו :
<b style="color: gray;">מצודת ציון</b> מקיץ . ענין הערה מהשינה : תרדמת . שינה עמוקה . וכן ( יונה א ו ) : מה לך נרדם :
<b style="color: gray;">רלב"ג</b> ויעמד על ראש ההר מרחוק רב המקום ביניהם . הנה עמד על ראש ההר כדי שיהיה קולו יותר נשמע כי היה רוצה לדבר אל שאול מרחוק למלט עצמו מהסכנה אם יסכימו לרדוף אחריו :
<b style="color: gray;">מלבי"ם פירוש המילות</b> רב המקום, כי יצויר שהדרך רחוק והמקום קרוב, כמו העולה לראש הר גבוה שדרכו רחוקה מאת העומד בתחתית ההר והמקום קרוב כמ''ש מקדרין בהרים, לכן אמר שהתרחק גם במקום :
<h3>{יד}</h3>
וַיִּקְרָ֨א דָוִ֜ד אֶל־הָעָ֗ם וְאֶל־אַבְנֵ֤ר בֶּן־נֵר֙ לֵאמֹ֔ר הֲל֥וֹא תַעֲנֶ֖ה אַבְנֵ֑ר וַיַּ֤עַן אַבְנֵר֙ וַיֹּ֔אמֶר מִ֥י אַתָּ֖ה קָרָ֥אתָ אֶל־הַמֶּֽלֶךְ׃
<b style="color: gray;">מצודת דוד</b> הלא תענה אבנר . רצה לומר : עליך להשיב על דבדי : מי אתה . רצה לומר : איך מלאך לבך לקרא בקול על המלך , להקיצו משנתו :
<b style="color: gray;">מצודת ציון</b> אל המלך . כמו על המלך :
<b style="color: gray;">מלבי"ם פירוש המילות</b> השאלות: מ''ש מי אתה קראת אל המלך, והלא אל אבנר קרא לא אל המלך? : מי אתה קראת אל המלך, רצה לומר כי הקורא לשר הצבא יקרא את משרתו שיודיע לאדוניו כי רוצה לדבר עמו, והקורא אל המלך יקרא לשר הצבא שהוא משרת המלך, וחשב אבנר אחר שקרא הלא תענה אבנר, בהכרח י''ל איזה מבוקש אל המלך :
<h3>{טו}</h3>
וַיֹּאמֶר֩ דָּוִ֨ד אֶל־אַבְנֵ֜ר הֲלוֹא־אִ֣ישׁ אַתָּ֗ה וּמִ֤י כָמ֙וֹךָ֙ בְּיִשְׂרָאֵ֔ל וְלָ֙מָּה֙ לֹ֣א שָׁמַ֔רְתָּ אֶל־אֲדֹנֶ֖יךָ הַמֶּ֑לֶךְ כִּי־בָא֙ אַחַ֣ד הָעָ֔ם לְהַשְׁחִ֖ית אֶת־הַמֶּ֥לֶךְ אֲדֹנֶֽיךָ׃
<b style="color: gray;">מצודת דוד</b> הלא איש אתה . רצה לומר . הלא אתה גדול וחשוב , ומי כמוך בחשיבות , ולפי גודל המעלה תגדל האשמה : כי בא . פן יבוא , וכאשר באמת בא אבישי ורצה להשחיתו :
<b style="color: gray;">מצודת ציון</b> איש . רצה לומר גדול וחשוב , כמו ( במדבר יג ג ) : כולם אנשים : אל אדוניך . על אדוניך :
<b style="color: gray;">מלבי"ם פירוש המילות</b> השאלות: מז''ש הלא איש אתה וכו', ולמה אמר תחלה למה לא שמרת ואחר כך אשר לא שמרתם? : ויאמר דוד, השיב לו, כי הנמוס הזה, שמי שיש לו דבר אל שר הצבא לא יקראהו בנכח רק על ידי משרתו, הוא רק אם הקריאה הוא לצורך הקורא או לאיזה ענין פרטי, לא כן אם הקריאה הוא בעבור ענין כללי, הנוגע למלכות אז הנמוס שיקרא לשר הצבא בנוכח לא על ידי אמצעי, באשר תוכן הקריאה מיוחד אליו מצד מעלתו, וזה שכתוב הלא איש אתה ומי כמוך בישראל, רצה לומר הקריאה מיוחדת לך לפי מעלתך הגדולה משני פנים, כי אחר שהתברר שהיתה המחנה והמלך בלא שומרים, עד שקרב איש זר עד משכב המלך לקחת החנית מראשותיו, שזה פשע גדול, אם כן יצוייר שהיה זה או בפשע שר הצבא שלא העמיד שומרים לשמור ראש המלך, או (אם העמיד שומרים) השומרים פשעו ולא עמדו על המשמר, ובזה ראויים השומרים לעונש גדול, וגם בזה עליו מוטל להענישם על שלא עשו פקודתם. וזה שכתוב על צד הא' הלא איש אתה רצה לומר אתה האיש שעליך מוטל הדבר להעמיד שומרים לראש המלך, ועל צד הב' מי כמוך בישראל ועליך מוטל להעניש את הפושע, עתה פי' דבריו, על צד הא' שא''ל הלא איש אתה ולמה לא שמרת אל אדוניך המלך רצה לומר למה לא העמדת שומרים, כי הלא בא אחד העם להשחית ואיה השומרים? והלא היה פה סכנה גלויה. ואם כן :
<h3>{טז}</h3>
לֹא־ט֞וֹב הַדָּבָ֣ר הַזֶּה֮ אֲשֶׁ֣ר עָשִׂיתָ֒ חַי־יְהוָ֗ה כִּ֤י בְנֵי־מָ֙וֶת֙ אַתֶּ֔ם אֲשֶׁ֧ר לֹֽא־שְׁמַרְתֶּ֛ם עַל־אֲדֹנֵיכֶ֖ם עַל־מְשִׁ֣יחַ יְהוָ֑ה וְעַתָּ֣ה ׀ רְאֵ֗ה אֵֽי־חֲנִ֥ית הַמֶּ֛לֶךְ וְאֶת־צַפַּ֥חַת הַמַּ֖יִם אֲשֶׁ֥ר (מראשתו) [מְרַאֲשֹׁתָֽיו]:
<b style="color: gray;">מצודת דוד</b> כי בני מות אתם . בעבור כבוד אבנר , חזר לדבר אל כולם ולפסוק עליהם המיתה : ראה אי חנית . רצה לומר : ואם תאמר שמרתם , איה החנית' מי לקחו : אשר מראשתיו . אשר היו מראשותיו :
<b style="color: gray;">מצודת ציון</b> בני מות . אנשי מות , רצה לומר חייבי מיתה : אי חנית . איה החנית : ואת צפחת . ועם צפחת :
<b style="color: gray;">מלבי"ם פירוש המילות</b> לא טוב הדבר הזה אשר עשית רצה לומר אל תאמר כי חטאת בשב ואל תעשה, כי זה יחשב כמעשה, אחר שלא עשית המוטל עליך, ההיזק הנמשך ממנו נחשב כאילו עשית אותו בפועל, ואם על הצד הב' שעליו אמר ומי כמוך בישראל להעניש השומרים שפשעו בשמירתן, אמר חי ה' כי בני מות אתם, אשר לא שמרתם וכו' כי ועתה ראה אי חנית המלך ומבואר שלא היה שם שומר, ושהיה המלך בסכנה גדולה :
<h3>{יז}</h3>
וַיַּכֵּ֤ר שָׁאוּל֙ אֶת־ק֣וֹל דָּוִ֔ד וַיֹּ֕אמֶר הֲקוֹלְךָ֥ זֶ֖ה בְּנִ֣י דָוִ֑ד וַיֹּ֣אמֶר דָּוִ֔ד קוֹלִ֖י אֲדֹנִ֥י הַמֶּֽלֶךְ׃
<h3>{יח}</h3>
וַיֹּ֕אמֶר לָ֥מָּה זֶּ֛ה אֲדֹנִ֥י רֹדֵ֖ף אַחֲרֵ֣י עַבְדּ֑וֹ כִּ֚י מֶ֣ה עָשִׂ֔יתִי וּמַה־בְּיָדִ֖י רָעָֽה׃
<b style="color: gray;">מלבי"ם פירוש המילות</b> מה עשיתי נגד מלכותך ומה בידי רעה בשאר ענינים :
<h3>{יט}</h3>
וְעַתָּ֗ה יִֽשְׁמַֽע־נָא֙ אֲדֹנִ֣י הַמֶּ֔לֶךְ אֵ֖ת דִּבְרֵ֣י עַבְדּ֑וֹ אִם־יְהוָ֞ה הֱסִֽיתְךָ֥ בִי֙ יָרַ֣ח מִנְחָ֔ה וְאִ֣ם ׀ בְּנֵ֣י הָאָדָ֗ם אֲרוּרִ֥ים הֵם֙ לִפְנֵ֣י יְהוָ֔ה כִּֽי־גֵרְשׁ֣וּנִי הַיּ֗וֹם מֵהִסְתַּפֵּ֜חַ בְּנַחֲלַ֤ת יְהוָה֙ לֵאמֹ֔ר לֵ֥ךְ עֲבֹ֖ד אֱלֹהִ֥ים אֲחֵרִֽים׃
<b style="color: gray;">רש"י</b> הסיתך בי . לשנאתי , כל הסתה לשון שומה , אמיטמינ''ט בלע''ז : ירח מנחה . יקבל ברחמים תפלתי , להשיב חמתך ממני : כי גרשוני . מארץ ישראל : לך עבוד אלוהים אחרים . היוצא מארץ ישראל לחוץ לארץ בזמן הבית , כאלו עובד עבודה זרה . ויונתן תרגם : איזיל דוד ביני עממיא פלחי טעותא :
<b style="color: gray;">מצודת דוד</b> אם ה' וגו' . אם הדבר מה' ומצד העונש , אקריב מנחה לה' , ויהי רצון שיקבל לריח ניחוח , וירף ממני : ואם בני האדם . הם הסיתו אותך עלי , כי הבחירה חפשית באדם באין מעצור : ארורים הם . בני האדם האלו : מהסתפח . מלהיות מאוסף בארץ ישראל' היות עד הנה חשבתי , כאשר ראה המלך שנמסר בידי במערה ולא הרגתיו , יחדול עוד מדלוק אחרי' אבל עתה שעם כל זה רודף אחרי , בעל כרחי ארחיק נדוד מארץ ישראל : לאמר . כאלו יאמרו אלי לך עבוד וכו' , כי גורשים אותי מבין ישראל , ללכת בין פלשתים . ויונתן תרגם : איזל דוד ביני עממיא פלחי טעותא :
<b style="color: gray;">מצודת ציון</b> הסיתך . מלשון הסתה ופתוי : ירח . מלשון ריח : מנחה . רצה לומר תשורה וקרבן : מהסתפח . ענין הקבוץ והדבוק , ואסיפת דבר אל דבר , כמו ( לעיל ב לו ) : ספחני נא :
<b style="color: gray;">רלב"ג</b> אם ה' הסיתך בי ירח מנחה . אמר זה כי אם היה נסבה מאת הש''י הנה יהיה זה לחטא דוד ולזה אמר שהש''י ירח מנחה ממנו ויהיה בה נרצה לש''י : כי גרשוני היום מהסתפח בנחלת ה' וגו' . אמר זה לפי שמן המסבבים שירדפהו ישר' יהיה סבה שיצא דוד מכל ארץ ישראל למלט את נפשו מיד מלך ישראל וילך לו בין עובדי עבודת אלילים :
<b style="color: gray;">מלבי"ם פירוש המילות</b> השאלות: למה תפש לשון ירח מנחה, ולמה אמר כי גרשוני היום, וזה נגרש מימים רבים? : אם ה' הסיתך בי, גדר הסתה (והבדלו מן פתה, השיא) הוא שהמסית מורה להניסת שיהיה לו איזה תועלה בהדבר, רצה לומר אם המחשבה שאתה חושב שיגיע לך תועלת מהריגתי היא סבה מאת ה'. ירח מנחה המנחה נלוה תמיד עם הקרבן וטפל אליו, ורצה לומר את העולה כבר העליתי לרצון ועתה הוספתי את המנחה שבאה עם העולה כמ''ש עולה ומנחה. ורצה לומר שמה שלא הרגו בפעם הראשון כשכרת כנף מעילו יחשב כקרבן הבא לרצות. ומה שלא הרגו עתה שנית יחשב כמנחה הנלוה אל הקרבן, ותחשב לי לצדקה ואם בני האדם הם המסיתים, ארורים הם לפני ה', רצה לומר הגם שאמחול להם על צערי לא אמחול להם מה שנוגע לה' ולעבודתו, כי גרשוני היום רצה לומר כי עתה גמרתי בדעתי לצאת מארץ ישראל אל ארץ פלשתים וכמ''ש בסימן שאח''ז, ואם כן בסבתם אני נגרש מהסתפח (גדר פעל ספח הוא תוספת טפל אל העקר, רצה לומר שהיה מרוצה להיות טפל בנחלת ה' ואינו רוצה שם שום משרה וחלק ונחלה) בנחלת ה' לקיים מצות התלויות בארץ, לאמר לך עבד אלהים אחרים, שאהיה בחוץ לארץ תחת צל השרים העליונים רחוק מהשגחת ה' הדבקה בארץ הקדושה :
<h3>{כ}</h3>
וְעַתָּ֗ה אַל־יִפֹּ֤ל דָּֽמִי֙ אַ֔רְצָה מִנֶּ֖גֶד פְּנֵ֣י יְהוָ֑ה כִּֽי־יָצָ֞א מֶ֣לֶךְ יִשְׂרָאֵ֗ל לְבַקֵּשׁ֙ אֶת־פַּרְעֹ֣שׁ אֶחָ֔ד כַּאֲשֶׁ֛ר יִרְדֹּ֥ף הַקֹּרֵ֖א בֶּהָרִֽים׃
<b style="color: gray;">רש"י</b> הקורא . עוף ששמו קורא , ובלע''ז פרדי''ץ , וכן ( ירמיהו יז יא ) : קורא דגר ולא ילד , ומרדף אחר קני שאר עופות , ויושב על בציהם :
<b style="color: gray;">מצודת דוד</b> אל יפל דמי . רצה לומר : מה שאני תמיד בסכנה וכאלו דמי נשפך , הדם ההוא לא יפול ארצה מנגד פני ה' , כנגדו תעמוד לבקש נקם : כאשר ירדוף . רצה לומר : המלך מתמיד ומתענג לבקש פרעוש הקופץ ממקום למקום , כאשר מלך מהמלכים מתענג לרדוף בהרים אחר הקורא , והוא שם עוף אשר יתענגו המלכים לרדוף אחריו ולצודו , ורצה לומר : רודף הוא אחר הדיוט , כאלו אחר שר גדול וחשוב :
<b style="color: gray;">מצודת ציון</b> פרעש . הוא כינה שחורה : הקורא . שם עוף , כמו ( ירמיהו יז יא ) : קורא דגר :
<b style="color: gray;">מלבי"ם פירוש המילות</b> השאלות: בלשון הזה דחקו המפרשים? : ועתה אל יפול דמי ארצה רצה לומר עתה שגמרתי בדעתי לגור בחוץ לארץ לא יפול דמי ולא תוכל להרגני, כי יצא מלך ישראל ולכן אני מוכרח לברוח לחוץ לארץ כאשר ירדף הקרא בהרים אמר על עצמו שם הקורא בהרים שעומד בהרים וקורא מרחוק כמו שעשה עתה, ובמה שרודף את הקורא הזה דומה כרודף אחר פרעוש הקופץ ממקום למקום :
<h3>{כא}</h3>
וַיֹּאמֶר֩ שָׁא֨וּל חָטָ֜אתִי שׁ֣וּב בְּנִֽי־דָוִ֗ד כִּ֠י לֹֽא־אָרַ֤ע לְךָ֙ ע֔וֹד תַּ֠חַת אֲשֶׁ֨ר יָקְרָ֥ה נַפְשִׁ֛י בְּעֵינֶ֖יךָ הַיּ֣וֹם הַזֶּ֑ה הִנֵּ֥ה הִסְכַּ֛לְתִּי וָאֶשְׁגֶּ֖ה הַרְבֵּ֥ה מְאֹֽד׃
<b style="color: gray;">מצודת דוד</b> שוב . חזור לביתי , כי לא אעשה לך עוד רעה , בעבור כי חשובה ויקרה נפשי בעיניך : הנה הסכלתי . במה שאני רודפך עשיתי סכלות , על כי ראיתי שה' עמך , ואף הרביתי לשגות לרדפך על לא דבר :
<b style="color: gray;">מצודת ציון</b> יקרה . ענין חשיבות : הסכלתי . מלשון סכלות וטפשות : ואשגה . מלשון משגה ושגגה :
<b style="color: gray;">רלב"ג</b> הנה הסכלתי ואשגה הרבה מאד . הרצון בו כי בזולת מה שגמלתני עתה מן הטובה הייתי משועבד מאד , לבלתי רדוף אותך כמו שנתבאר מענין כריתת דוד את כנף המעיל אשר לשאול ולזה היה סכלות רב ממני ושגגה , אמנם הסכלות היא שככר נתפרסם לי עוצם השגחת השם יתברך עליך ולזה היה ראוי שנסיר מלרדפך ואולם השגגה היא שלא זכרתי מה שגמלתני מן הטובה בנפלי בידך בהיותי במערה :
<b style="color: gray;">מלבי"ם פירוש המילות</b> חטאתי שוב בני דוד בקש שישוב ולא יצא לחוץ לארץ כי לא ירע לו עוד. וזה משני פנים, {{{א}}} על שראה שיקרה נפשו בעיניו, {{{ב}}} על שמתחרט גם על העבר שרואה שעשה סכלות ברדפו אותו ושגה בעיונו בזה והשגיאה היה הרבה מאד :
<h3>{כב}</h3>
וַיַּ֤עַן דָּוִד֙ וַיֹּ֔אמֶר הִנֵּ֖ה (החנית) [חֲנִ֣ית] הַמֶּ֑לֶךְ וְיַעֲבֹ֛ר אֶחָ֥ד מֵֽהַנְּעָרִ֖ים וְיִקָּחֶֽהָ׃
<b style="color: gray;">מצודת דוד</b> ויעבר . כי עם כל זה , לא האמין לשאול ולהשיב בעצמו :
<b style="color: gray;">מלבי"ם פירוש המילות</b> הנה החנית רצה לומר איני מאמין לך :
<h3>{כג}</h3>
וַֽיהוָה֙ יָשִׁ֣יב לָאִ֔ישׁ אֶת־צִדְקָת֖וֹ וְאֶת־אֱמֻנָת֑וֹ אֲשֶׁר֩ נְתָנְךָ֨ יְהוָ֤ה ׀ הַיּוֹם֙ בְּיָ֔ד וְלֹ֣א אָבִ֔יתִי לִשְׁלֹ֥חַ יָדִ֖י בִּמְשִׁ֥יחַ יְהוָֽה׃
<b style="color: gray;">רש"י</b> ישיב לאיש . לכל צדיק וצדיק :
<b style="color: gray;">מצודת דוד</b> איש . לכל איש ישיב צדקתו , וכלל עצמו בתפלתו על הרבים :
<b style="color: gray;">מצודת ציון</b> ביד . רצה לומר בידי : ולא אביתי . ולא רציתי :
<b style="color: gray;">מלבי"ם פירוש המילות</b> וה' ישיב לאיש את צדקתו ואת אמונתו רצה לומר ה' ישיב את הצדקה והזכות שעשה איש, רצה לומר שיזמין לפניו שנית שיעשה הצדקה הזאת, כמו פה שעל ידי שעשה דוד את הצדק ולא הרג את שאול שהיה בידו, הזמין לו ה' מצוה זו שנית שבא שנית לידו ודוד עשה צדק ולא הרגו וזה שכתוב אשר נתנך ה' היום ביד [שנית] ולא אביתי לשלוח ידי ובזה השיב ה' צדקתי שאעשנה בפעם השנית. ועתה יפרש מ''ש וה' ישיב לאיש את אמונתו, כי :
<h3>{כד}</h3>
וְהִנֵּ֗ה כַּאֲשֶׁ֨ר גָּדְלָ֧ה נַפְשְׁךָ֛ הַיּ֥וֹם הַזֶּ֖ה בְּעֵינָ֑י כֵּ֣ן תִּגְדַּ֤ל נַפְשִׁי֙ בְּעֵינֵ֣י יְהוָ֔ה וְיַצִּלֵ֖נִי מִכָּל־צָרָֽה׃
<b style="color: gray;">מצודת דוד</b> גדלה נפשך . יקרה נפשך :
<b style="color: gray;">מלבי"ם פירוש המילות</b> והנה כאשר גדלה נפשך היום הזה בעיני כן תגדל נפשי בעיני ה' הנאמן לשלם מדה כנגד מדה :
<h3>{כה}</h3>
וַיֹּ֨אמֶר שָׁא֜וּל אֶל־דָּוִ֗ד בָּר֤וּךְ אַתָּה֙ בְּנִ֣י דָוִ֔ד גַּ֚ם עָשֹׂ֣ה תַעֲשֶׂ֔ה וְגַ֖ם יָכֹ֣ל תּוּכָ֑ל וַיֵּ֤לֶךְ דָּוִד֙ לְדַרְכּ֔וֹ וְשָׁא֖וּל שָׁ֥ב לִמְקוֹמֽוֹ׃
<b style="color: gray;">מצודת דוד</b> ברוך אתה . רצה לומר : רואה אנכי שאתה ברוך , וגם עשה תעשה מעשים נפלאים , וגם תצליח בהם :
<b style="color: gray;">מצודת ציון</b> יכול תוכל . מלשון יכולת :
<h2>שמואל א פרק-כז</h2>
<h3>{א}</h3>
וַיֹּ֤אמֶר דָּוִד֙ אֶל־לִבּ֔וֹ עַתָּ֛ה אֶסָּפֶ֥ה יוֹם־אֶחָ֖ד בְּיַד־שָׁא֑וּל אֵֽין־לִ֨י ט֜וֹב כִּ֣י הִמָּלֵ֥ט אִמָּלֵ֣ט ׀ אֶל־אֶ֣רֶץ פְּלִשְׁתִּ֗ים וְנוֹאַ֨שׁ מִמֶּ֤נִּי שָׁאוּל֙ לְבַקְשֵׁ֤נִי עוֹד֙ בְּכָל־גְּב֣וּל יִשְׂרָאֵ֔ל וְנִמְלַטְתִּ֖י מִיָּדֽוֹ׃
<b style="color: gray;">רש"י</b> עתה אספה יום אחד . שמא יארוב ויבא עלי פתאום :
<b style="color: gray;">מצודת דוד</b> עתה אספה . כי אחר שכרת כנף המעיל , חשב שלא יוסיף עוד לרדוף אחריו כאשר בתחלה , אבל אחר שראה שעם כל זה רודפו , וחשש עוד כי פן בעבור שרואה טוב הצלחתו , ישכיל עוד לבוא פתאום ויהיה נספה ביום אחד , רצה לומר : מבלי דעת טרם בואו : לבקשני עוד . כאשר בקשני עד הנה בכל גבול ישראל :
<b style="color: gray;">מצודת ציון</b> אספה . ענין כליון : ונואש . מלשון יאוש , כמו ( ישעיהו נז י ) : לא אמרת נואש :
<b style="color: gray;">מלבי"ם פירוש המילות</b> עתה אספה יום אחד ביד שאול כי לאו בכל יומא מתרחיש ניסא, וגם שהעושין לו נס מנכין לו מזכיותיו, וחשב פן כבר כלו זכיותיו בשתי הצלות הקודמות, וזה שכתוב אין לי טוב כי המלט אמלט אל ארץ פלשתים ובזה אנצל מג' טעמים, {{{א}}} כי בעודי בארץ חושב שאול שאני אוסף אלי אנשים כדי למרוד בו, לא כן אם אהיה בארץ פלשתים, וזה שכתוב ונואש ממני שאול, {{{ב}}} שאחר שידע שלא ימצאני יתיאש מלבקשני, וזה שכתוב ונואש שאול לבקשני עוד בכל גבול ישראל, {{{ג}}} אף שיעלה על לבו לילך אחרי לארץ פלשתים ונמלטתי מידו כי יצילני מלך פלשתים :
<h3>{ב}</h3>
וַיָּ֣קָם דָּוִ֔ד וַיַּעֲבֹ֣ר ה֔וּא וְשֵׁשׁ־מֵא֥וֹת אִ֖ישׁ אֲשֶׁ֣ר עִמּ֑וֹ אֶל־אָכִ֥ישׁ בֶּן־מָע֖וֹךְ מֶ֥לֶךְ גַּֽת׃
<b style="color: gray;">מצודת דוד</b> אל אכיש . אף שמבראשונה פחד ממנו והתהולל בידם ונמלט , אבל כאשר בא ושש מאות איש עמו , ואף נודע שנבאש בשאול , השלים עמו אכיש לשבת אצלו , ולהיות סר למשמעתו :
<b style="color: gray;">מלבי"ם פירוש המילות</b> ויקם דוד ויעבר הגם שכאשר ברח תחלה אל אכיש היה בסכנה (כנ''ל כ''א) אז בא יחידי וחשדו שבא כמרגל וגם לא היה מקוה תועלת מאיש אחד, לא כן עתה שבא עם שש מאות איש שלא נחשדו למרגלים והיה מקוה שיהיו מאנשי חילו ליום קרב ומלחמה, וזה שכתוב ויעבר הוא ושש מאות איש :
<h3>{ג}</h3>
וַיֵּשֶׁב֩ דָּוִ֨ד עִם־אָכִ֥ישׁ בְּגַ֛ת ה֥וּא וַאֲנָשָׁ֖יו אִ֣ישׁ וּבֵית֑וֹ דָּוִד֙ וּשְׁתֵּ֣י נָשָׁ֔יו אֲחִינֹ֙עַם֙ הַיִּזְרְעֵאלִ֔ית וַאֲבִיגַ֥יִל אֵֽשֶׁת־נָבָ֖ל הַֽכַּרְמְלִֽית׃
<b style="color: gray;">מלבי"ם פירוש המילות</b> [{{{ט}}} עם {{{ב}}} '] תחלה בא בלא בני בית וחשש שיברח ממנו לא כן עתה שבאו איש וביתו, וזה שכתוב וישב וכו' איש וביתו :
<h3>{ד}</h3>
וַיֻּגַּ֣ד לְשָׁא֔וּל כִּֽי־בָרַ֥ח דָּוִ֖ד גַּ֑ת וְלֹֽא־(יוסף) [יָסַ֥ף] ע֖וֹד לְבַקְשֽׁוֹ׃
<h3>{ה}</h3>
וַיֹּ֨אמֶר דָּוִ֜ד אֶל־אָכִ֗ישׁ אִם־נָא֩ מָצָ֨אתִי חֵ֤ן בְּעֵינֶ֙יךָ֙ יִתְּנוּ־לִ֣י מָק֗וֹם בְּאַחַ֛ת עָרֵ֥י הַשָּׂדֶ֖ה וְאֵ֣שְׁבָה שָּׁ֑ם וְלָ֨מָּה יֵשֵׁ֧ב עַבְדְּךָ֛ בְּעִ֥יר הַמַּמְלָכָ֖ה עִמָּֽךְ׃
<b style="color: gray;">רש"י</b> ולמה ישב עבדך וגו' . ואהיה לך למשא :
<b style="color: gray;">מצודת דוד</b> ערי השדה . מבלי חומה סביב , כי חשב פן לא יאמין בו אכיש לתת לו עיר בצורה , כי פן ישגב בחוזק העיר וימרוד בו : בעיר הממלכה עמך . כי אהיה למשא לך , כי יתייקרו המזונות בעבור אנשי :
<b style="color: gray;">רלב"ג</b> באחת ערי השדה . רוצה לומר באחת הערים הבלתי מוקפים חומה :
<b style="color: gray;">מלבי"ם פירוש המילות</b> אם נא, פי' מה שהקפיד שישב דוקא בעיר המלוכה הוא. או מפני שירא ממנו פן ימרוד בו, ובעיר המלוכה יש חיל המלך, ועל זה אמר אם נא מצאתי חן בל תחשדני. או מפני שירא שהפלשתים ירעו לו בהיותו אתם שלא בעיר המלכות, ע''ז בקש יתנו לי מקום היינו מקום מיוחד נבדל מפלשתים. או מפני שירא למסור לו עיר חומה דלתים ובריח פן ישגב שם, על זה אמר בערי השדה היינו עיר פרזי :
<h3>{ו}</h3>
וַיִּתֶּן־ל֥וֹ אָכִ֛ישׁ בַּיּ֥וֹם הַה֖וּא אֶת־צִֽקְלָ֑ג לָכֵ֞ן הָיְתָ֤ה צִֽקְלַג֙ לְמַלְכֵ֣י יְהוּדָ֔ה עַ֖ד הַיּ֥וֹם הַזֶּֽה׃
<b style="color: gray;">מצודת דוד</b> ויתן לו וכו' את צקלג . אף שבספר יהושע ( טו לא ) נאמר שהיתה מנחלת יהודה , אולי לאחר זה לקחוה הפלשתים מידם : למלכי יהודה . כי אכיש נתנה לדוד , ולא החזירה לכל בני השבט :
<h3>{ז}</h3>
וַֽיְהִי֙ מִסְפַּ֣ר הַיָּמִ֔ים אֲשֶׁר־יָשַׁ֥ב דָּוִ֖ד בִּשְׂדֵ֣ה פְלִשְׁתִּ֑ים יָמִ֖ים וְאַרְבָּעָ֥ה חֳדָשִֽׁים׃
<b style="color: gray;">רש"י</b> ימים וארבעה חדשים . מיעוט ימים שנים , ואי אפשר לפרש ימים זה שנה , שהרי לא הלך דוד אצל אכיש עד שמת שמואל , ושאול לא מלך אחר מיתת שמואל אלא ארבעה חדשים , כמו ששנינו בסדר עולם . וגם ממנין שנותיו של עלי , ועשרים שנה שהיה הארון בקרית יערים , הרי ששים שנה , צא מהם חמשים ושתים של שמואל , ושנה אחת לעיבורו עם ארבעה חדשים הללו , ושבע שנים שמלך דוד בחברון קודם שהביא את הארון מקרית יערים , נמצא שלא מלך שאול אחר מיתת שמואל , יותר מארבעה חדשים :
<b style="color: gray;">מצודת ציון</b> ימים . שנה :
<b style="color: gray;">מלבי"ם פירוש המילות</b> ימים רצה לומר בגת ישב ימים אחדים ובצקלג ישב ארבעה חדשים, ועל כן הקדים ימים לחדשים :
<h3>{ח}</h3>
וַיַּ֤עַל דָּוִד֙ וַֽאֲנָשָׁ֔יו וַֽיִּפְשְׁט֛וּ אֶל־הַגְּשׁוּרִ֥י (והגרזי) [וְהַגִּזְרִ֖י] וְהָעֲמָלֵקִ֑י כִּ֣י הֵ֜נָּה יֹשְׁב֤וֹת הָאָ֙רֶץ֙ אֲשֶׁ֣ר מֵֽעוֹלָ֔ם בּוֹאֲךָ֥ שׁ֖וּרָה וְעַד־אֶ֥רֶץ מִצְרָֽיִם׃
<b style="color: gray;">רש"י</b> ויעל דוד . לשון הוה , הוא תמיד היה רגיל בכך : בואך שורה . ( תרגום : ) מן מעלנא דחגרא :
<b style="color: gray;">מצודת דוד</b> כי הנה וכו' . רצה לומד : לפי שהיו מעולם מיושבי הארץ ההיא , ולא באה עליהם מלחמה לטרדם ממנה , לזה לא היו נשמרים , ועשה בהם דוד כרצונו :
<b style="color: gray;">מצודת ציון</b> ויפשטו . התפזרו כדרך הנלחמים : בואך שורה . עד אשר תבוא לשור , וכאלו ידבר עם מי שמכיר המקום :
<b style="color: gray;">מלבי"ם פירוש המילות</b> השאלות: אם היו יושבי הארץ איך הכה בם תחת טוב שלם רע ואיך לא התירא שיודע לאכיש? : כי הנה ישבות הארץ, באר שפשט על אומות האלה מפני שהיו יושבות הארץ ועל ידי כן היה להם תגר עם פלשתים כדרך השכנים ולא יקפידו פלשתים על שנלחם בם, {{{ב}}} שהנה יושבות הארץ מעולם, מימות יהושע והם מן השבע עממין שקיים בהם מצות לא תחיה כל נשמה. על זה אמר בואכה שורה וכו' כמוזכר בספר יהושע :
<h3>{ט}</h3>
וְהִכָּ֤ה דָוִד֙ אֶת־הָאָ֔רֶץ וְלֹ֥א יְחַיֶּ֖ה אִ֣ישׁ וְאִשָּׁ֑ה וְלָקַח֩ צֹ֨אן וּבָקָ֜ר וַחֲמֹרִ֤ים וּגְמַלִּים֙ וּבְגָדִ֔ים וַיָּ֖שָׁב וַיָּבֹ֥א אֶל־אָכִֽישׁ׃
<b style="color: gray;">מלבי"ם פירוש המילות</b> ולא יחיה רצה לומר לא החיה מן השבי לעבדים ולשפחות כמו שיאמר אח''ז רק ולקח צאן ובקר וכו' : וישב פי' ותמיד בעת ששב היה בא אל אכיש להגיד לו :
<h3>{י}</h3>
וַיֹּ֣אמֶר אָכִ֔ישׁ אַל־פְּשַׁטְתֶּ֖ם הַיּ֑וֹם וַיֹּ֣אמֶר דָּוִ֗ד עַל־נֶ֤גֶב יְהוּדָה֙ וְעַל־נֶ֣גֶב הַיַּרְחְמְאֵלִ֔י וְאֶל־נֶ֖גֶב הַקֵּינִֽי׃
<b style="color: gray;">רש"י</b> אל פשטתם . למ''ד מתחלפת בנו''ן , כמו ויעש לו נשכה בספר עזרא ( נחמיה יג ז ) , כמו לשכה :
<b style="color: gray;">מצודת דוד</b> ויאמר אכיש . וכשהיה אכיש אומר לו : וכי לא פשטתם היום ולא עשיתם מאומה מלחמה : ויאמר דוד . והיה דוד משיב : כן פשטנו גם היום , פעם אמר לו על נגב יהודה , ופעם אמר לו על נגב הירחמאלי וכו' , למען יחשוב שהבאיש בעמו :
<b style="color: gray;">מצודת ציון</b> אל . ענינו לא : פשטתם . נתפזרתם , להלחם לשלול שלל : נגב יהודה . בדרומה של יהודה : הירחמאלי . שם משפחה מבני יהודה : הקיני . מבני חובב חותן משה , שהיו מתחברים לישראל וגרו בנחלת יהודה :
<b style="color: gray;">רלב"ג</b> אל פשטתם . הוא כמו על והרצון בו על מי פשטתם וזה מבואר מתשובת דוד לו :
<b style="color: gray;">מלבי"ם פירוש המילות</b> ויאמר אכיש שאלו בתמיה וכי אל פשטתם היום הלא בודאי פשטתם והיה משיב כמסיח לפי תומו על נגב יהודה וכו' שיחשוב אכיש כי נבאש בישראל :
<h3>{יא}</h3>
וְאִ֨ישׁ וְאִשָּׁ֜ה לֹֽא־יְחַיֶּ֣ה דָוִ֗ד לְהָבִ֥יא גַת֙ לֵאמֹ֔ר פֶּן־יַגִּ֥דוּ עָלֵ֖ינוּ לֵאמֹ֑ר כֹּֽה־עָשָׂ֤ה דָוִד֙ וְכֹ֣ה מִשְׁפָּט֔וֹ כָּל־הַ֨יָּמִ֔ים אֲשֶׁ֥ר יָשַׁ֖ב בִּשְׂדֵ֥ה פְלִשְׁתִּֽים׃
<b style="color: gray;">מצודת דוד</b> ואיש וכו' . מאנשי הגשורי וכו' : לאמר . כי אמר ; פן יגידו לאמר שעליהם פושטים , לא על בני עמו :
<b style="color: gray;">מצודת ציון</b> משפטו . מנהגו , כמו ( לעיל ב יג ) : ומשפט הכהנים :
<b style="color: gray;">מלבי"ם פירוש המילות</b> ואיש רצה לומר וזה היה הטעם שלא היה מביא איש ואשה מן השבי שלא יגידו לאמר שכה עשה דוד ועל ידי כן :
<h3>{יב}</h3>
וַיַּאֲמֵ֥ן אָכִ֖ישׁ בְּדָוִ֣ד לֵאמֹ֑ר הַבְאֵ֤שׁ הִבְאִישׁ֙ בְּעַמּ֣וֹ בְיִשְׂרָאֵ֔ל וְהָ֥יָה לִ֖י לְעֶ֥בֶד עוֹלָֽם׃
<b style="color: gray;">מצודת דוד</b> ויאמן . חשב שהאמת עם דוד , שהבאיש בעמו :
<b style="color: gray;">מצודת ציון</b> הבאיש . רצה לומר מאס בהם כבדבר הנבאש , כמו ( לעיל יג ד ) : נבאש ישראל בפלשתים :
<b style="color: gray;">מלבי"ם פירוש המילות</b> ויאמן אכיש בדוד כי אמר הבאש הבאיש בעמו בישראל, רצה לומר שיצויר ילחם עם ישראל ועמו שהם שבטו יחזיקו בידו, ויצויר ילחם עם שבטו למצוא חן בעיני ישראל בל יאמרו כי נוטה אל שבטו, אבל אחר שנלחם ביהודה ובקיני שהם מישראל נבאש בכולם וממילא והיה לי לעבד עולם :
<h2>שמואל א פרק-כח</h2>
<h3>{א}</h3>
וַֽיְהִי֙ בַּיָּמִ֣ים הָהֵ֔ם וַיִּקְבְּצ֨וּ פְלִשְׁתִּ֤ים אֶת־מַֽחֲנֵיהֶם֙ לַצָּבָ֔א לְהִלָּחֵ֖ם בְּיִשְׂרָאֵ֑ל וַיֹּ֤אמֶר אָכִישׁ֙ אֶל־דָּוִ֔ד יָדֹ֣עַ תֵּדַ֗ע כִּ֤י אִתִּי֙ תֵּצֵ֣א בַֽמַּחֲנֶ֔ה אַתָּ֖ה וַאֲנָשֶֽׁיךָ׃
<b style="color: gray;">מצודת ציון</b> לצבא . ענין קבוץ חיל . ( ג ) האובות והידעונים . שמות מיני קסם :
<b style="color: gray;">מלבי"ם פירוש המילות</b> השאלות: מ''ש כי אתי תצא ולא כי תצא אתי, והשיב לכן אתה תדע, מלת אתה מיותר, והשיב לכן שומר לראשי אשימך למה הגמול הזה דוקא? : כי אתי תצא רצה לומר לא תצא בין אנשי החיל רק תצא אתי (כי סביב המלך הלכו הכרתי והפלתי לשמרו בין מני צר בין מאנשי חילו בל ימרדו בו, ולרוב היה בוחר לזה אנשי חיל מארץ אחרת שלא ישתתפו עם אנשי חילו במרד, כמו שנהרגו מלכי ישמעאל כנודע), ולא רצה שילך עם החיל, באשר חשש שלא ירצה להלחם עם ישראל, או שירא שפלשתים לא יאמינו בו, לא כן לשמור את ראש המלך בזה בטח באמונתו ובגבורתו :
<h3>{ב}</h3>
וַיֹּ֤אמֶר דָּוִד֙ אֶל־אָכִ֔ישׁ לָכֵן֙ אַתָּ֣ה תֵדַ֔ע אֵ֥ת אֲשֶׁר־יַעֲשֶׂ֖ה עַבְדֶּ֑ךָ וַיֹּ֤אמֶר אָכִישׁ֙ אֶל־דָּוִ֔ד לָכֵ֗ן שֹׁמֵ֧ר לְרֹאשִׁ֛י אֲשִֽׂימְךָ֖ כָּל־הַיָּמִֽים׃
<b style="color: gray;">מצודת דוד</b> לכן . הואיל והאמנת בי , תדע מהגבורות אשר אעשה : לכן . בעבור הגבורות אשר תעשה , אשימך שומר לראשי , ולכבוד יחשב הדבר :
<b style="color: gray;">מלבי"ם פירוש המילות</b> ויאמר דוד באשר הבין כוונת אכיש (ובאמת היה זה טוב בעיניו כי לא היה בדעתו ללחום נגד ישראל) עשה את עצמו כאילו אינו מרגיש, והשיב לאמר, לכן אתה תדע את אשר יעשה עבדך רצה לומר לא תצטרך לדרוש מפי השמועה רק תדע בעצמך את הגבורה אשר אעשה : ויאמר אכיש, בא להוציא מלבו שלא יחשוב שזה מהיותו בלתי מאמין לו, רק בהפך, כי יהיה כל הימים שומר לראשו בגודל בטחונו בו :
<h3>{ג}</h3>
וּשְׁמוּאֵ֣ל מֵ֔ת וַיִּסְפְּדוּ־לוֹ֙ כָּל־יִשְׂרָאֵ֔ל וַיִּקְבְּרֻ֥הוּ בָרָמָ֖ה וּבְעִיר֑וֹ וְשָׁא֗וּל הֵסִ֛יר הָאֹב֥וֹת וְאֶת־הַיִּדְּעֹנִ֖ים מֵהָאָֽרֶץ׃
<b style="color: gray;">רש"י</b> ושמואל מת . הרי כבר נאמר וימת שמואל , אלא לפי שבא לדבר בשאול שהוצרך לדרוש בבעלת אוב , פתח ואמר ושמואל מת , שאילו היה קיים , ממנו היה שאול דורש , ושאול הסיר האובות , והוצרך לבקש אשה בעלת אוב : ויספדו לו כל ישראל ויקברוהו ברמה ובעירו . ( תרגום : ) וספדו עלוהי כל ישראל וקברוהי ברמתא וספדו עלוהי אנש בקרתיה ; ובעירו' מוסב על 'ויספדו לו' , ספדוהו ברמה כשקברוהו , וספדוהו איש בעירו :
<b style="color: gray;">מצודת דוד</b> ושמואל מת . לפי שבא לומר בענין שבקש שאול בעלת אוב , לזה אמר ושמואל מת , כי אם היה חי , היה שואל בו : ובעירו . בתוך העיר ולא חוצה לה , וכמו שכתוב למעלה ( כה א ) : בביתו ברמה : ושאול הסיר . כי אם לא הסיר , לא היה צריך לחפש אחר בעלת אוב , כי רבות היו :
<b style="color: gray;">מלבי"ם פירוש המילות</b> השאלות: הלא כבר נזכר למעלה ולמה כפל פה שנית מיתת שמואל, היה לו לומר ויספדוהו ברמה ובעירו לא ויקברוהו, מ''ש שהסיר את האובות היה מקומו יותר ראוי בסוף פסוק ו' : ושמואל מת כבר הוזכר זה (למעלה כ''ה) במקומו שמת ונספד ונקבר? אמנם הזכיר זה פה שנית מצד ארבעה טעמים, {{{א}}} אמר ושמואל מת ומצד זה ושאול הסיר את האובות כו' מן הארץ כי בחיי שמואל לא פנה לזה כי מי סכל ידרוש אל המתים, בעת שחי הרואה שהגיד לכל אחד כל משאלותיו, וגם כי בימיו היו נביאים רבים שהיו מגידים כל חפץ, אבל במות שמואל נסתם חזון ופסקה הנבואה, ויחלו העם הרוצים לדעת ההוה או העתיד לדרוש באוב וידעוני, ועל ידי כן התעורר שאול לבערם מן הארץ, (ועל זה אמר ויקברהו ברמה ובעירו, שהגם שלפי הפשט, מ''ש ברמה ובעירו מוסב על ויספדו אותו שספדו ברמה ובעירו, בכל זה ממה שכתוב ויקברוהו ברמה ובעירו משמע גם כן שקברו אותו במקומות האלה, וזה יצדק גם כן מצד המליצה, שאם לא היה נסתם חזון במותו היה נחשב כי חי, כי עדן היו שואבים מי הנבואה מדליו, והגם שיקבר גופו בעירו, לא נקבר ברמה כי שם חי מצד שפעו הנוזל שם, אבל על ידי שפסק השפע קברוהו גם ברמה רצה לומר שפסק ממציאות גם שם), {{{ב}}} ושמואל מת ומצד זה ויקבצו פלשתים למלחמה, שתחלה התיראו מפני כחו של שמואל (אף שהיה דוד בתוכם) ועתה סר צל ישראל, {{{ג}}} ושמואל מת ומצד זה וירא שאול וירא ויחרד לבו, שעד עתה היה נכון לבו בטוח בזכות שמואל, {{{ד}}} ושמואל מת וישאל שאול בה' ולא ענהו וכו', ואם היה חי היה שואל את שמואל ולא הוצרך לבעלת אוב שתעלה את שמואל מקברו :
<h3>{ד}</h3>
וַיִּקָּבְצ֣וּ פְלִשְׁתִּ֔ים וַיָּבֹ֖אוּ וַיַּחֲנ֣וּ בְשׁוּנֵ֑ם וַיִּקְבֹּ֤ץ שָׁאוּל֙ אֶת־כָּל־יִשְׂרָאֵ֔ל וַֽיַּחֲנ֖וּ בַּגִּלְבֹּֽעַ׃
<b style="color: gray;">מלבי"ם פירוש המילות</b> ויקבצו פלשתים הקדים ארבע סבות שהניעו את שאול לדרוש באוב, {{{א}}} ושמואל מת כנ''ל, (ס ב ה ב ') שפלשתים התקבצו וחנו בשונם שהוא בארץ ישראל והוא לא ערב לבו להתקרב אל מחניהם רק חנו בגלבוע :
<h3>{ה}</h3>
וַיַּ֥רְא שָׁא֖וּל אֶת־מַחֲנֵ֣ה פְלִשְׁתִּ֑ים וַיִּרָ֕א וַיֶּחֱרַ֥ד לִבּ֖וֹ מְאֹֽד׃
<b style="color: gray;">מצודת דוד</b> וירא ויחרד . לפי שהיו פלשתים עם רב :
<b style="color: gray;">מלבי"ם פירוש המילות</b> (ס ב ה ג שכאשר ראה מחנה פלשתים התירא מאד וראה כי לבו החרד מנבא לו רעה : (ו) (ס ב ה ד ') ששאל בה' ולא ענהו : גם בחלומות וכו', הנה בדברי הימים (א' י' י''ד) אמר וגם לשאול באוב לדרוש, ולא דרש בה' וכו', ופה אומר ששאל בה'? כי יש הבדל בין שאלה ובין דרישה, הדרישה הוא שדורש ומבקש את ה' בכל לבו ובתפלה ואם היה עושה כן היה מעביר הגזירה (על כל פנים לפי שעה) והיה נענה, אבל הוא לא דרש רק שאל דרך שאלה לבד. והמופת לזה מצד הסדר ששאל תחלה בחלומות ואחר כך באורים ואחר כך בנביאים והיה לו להתחיל לשאול בנביאים שהם שואבים מן המקור ואחריהם האורים שהוא רק הופעת רוח הקדש ואחריהם החלומות שהיא מדרגה קלה וזה מפני שלא הכין לבבו לדרוש את ה' והתחיל בדבר הקל הרחוק מן הקדושה שאין צריך הכנה כל כך, וזה שכתוב גם בחלומות וכו' :
<h3>{ו}</h3>
וַיִּשְׁאַ֤ל שָׁאוּל֙ בַּֽיהוָ֔ה וְלֹ֥א עָנָ֖הוּ יְהוָ֑ה גַּ֧ם בַּחֲלֹמ֛וֹת גַּ֥ם בָּאוּרִ֖ים גַּ֥ם בַּנְּבִיאִֽם׃
<b style="color: gray;">רש"י</b> גם באורים . לפי שהרג נוב עיר הכהנים , לא נענה :
<b style="color: gray;">מצודת דוד</b> בה' . רצה לומר : בנביאים ואורים ותומים , וביודעים שאלת חלום : ולא ענהו . בכל מה ששאל , גם בחלומות גם באורים וכו' [ ואף שהאורים היו עם אביתר שהלך עם דוד , אפשר לומר ששלח אליו אנשים לשאול בו ] :
<b style="color: gray;">רלב"ג</b> ולא ענהו ה' גם בחלומות גם באורים גם בנביאים . מלת גם הראשון הוא להורות שלא ענהו באחד מאלו האופנים על דרך אמרו גם לי גם לך לא יהיה והרצון שלא ענהו בחלומו' על יד בעלי החלומות הצודקים כשהיו משימים רעיוניהם בהקיץ על זאת השאלה כדי שתבא להם ההודעה בחלום ויותר נפלא מזה שלא ענהו באורים אשר מדרן . הנשאל בהם שיבא לו מענה אם לא יהיה זה בסבת חטא כמו שמצאנו בשאול כששאל באלהים שלא ענהו מצד מה שעבר יהונתן בנו על השבועה במה שטעם מהדבש וידמה שלא היה שם כהן ראוי שתשרה עליו רוח הקדש להיות נשאל באורים ובתומים כי כבר הרג שאול נוב עיר הכהנים שהיו בה הכהנים החשובים והנמלט מהם היה עם דוד או היתה הסבה על שלא באהו מענה חטא שאול או יתקבצו שתי הסבות יחד ויותר נפלא מזה שלא ענהו על יד הנביאים עם רבויים כמו שקדם וירא את להקת הנביאים :
<h3>{ז}</h3>
וַיֹּ֨אמֶר שָׁא֜וּל לַעֲבָדָ֗יו בַּקְּשׁוּ־לִי֙ אֵ֣שֶׁת בַּעֲלַת־א֔וֹב וְאֵלְכָ֥ה אֵלֶ֖יהָ וְאֶדְרְשָׁה־בָּ֑הּ וַיֹּאמְר֤וּ עֲבָדָיו֙ אֵלָ֔יו הִנֵּ֛ה אֵ֥שֶׁת בַּֽעֲלַת־א֖וֹב בְּעֵ֥ין דּֽוֹר׃
<b style="color: gray;">מצודת דוד</b> אשת בעלת אוב . לפי שמצויה יותר בנשים , וכן נאמר בתורה ( שמות כב יז ) : מכשפה לא תחיה :
<b style="color: gray;">רלב"ג</b> בקשו לי אשת בעלת אוב . הנה זה היה חטא עצום ולזה גנה שאול על זה החטא כמו שנזכרו חטאיו וגם שאול באוב לדרוש :
<b style="color: gray;">מלבי"ם פירוש המילות</b> ואדרשה בה, משמעות הלשון שתחלה לא היה דעתו לשאול באוב עצמו, (שהנשאל באזהרה) רק רצה שהאשה תשאל, והוא ידרוש בה לדעת מבוקשו מן האשה לא מן האוב, וחשב שבזה לא הזהירה התורה, רק אחר כך על ידי שהתחיל שמואל לדבר אליו נסתבב ששאל באוב עצמו :
<h3>{ח}</h3>
וַיִּתְחַפֵּ֣שׂ שָׁא֗וּל וַיִּלְבַּשׁ֙ בְּגָדִ֣ים אֲחֵרִ֔ים וַיֵּ֣לֶךְ ה֗וּא וּשְׁנֵ֤י אֲנָשִׁים֙ עִמּ֔וֹ וַיָּבֹ֥אוּ אֶל־הָאִשָּׁ֖ה לָ֑יְלָה וַיֹּ֗אמֶר (קסומי־)[קָֽסֳמִי־]נָ֥א לִי֙ בָּא֔וֹב וְהַ֣עֲלִי לִ֔י אֵ֥ת אֲשֶׁר־אֹמַ֖ר אֵלָֽיִךְ׃
<b style="color: gray;">רש"י</b> ויתחפש שאול . שינה בגדיו , וכן ( מלכים-א כב ל ) : התחפש ובא במלחמה ; וכן ( איוב ל יח ) : ברב כח יתחפש לבושי , וכן תרגם יונתן : ואשתני שאול : ויבאו אל האשה לילה . יום היה , אלא מתוך צרתם היה דומה להם לילה , כך דרש רבי תנחומא ( פרשת אמור ב ) :
<b style="color: gray;">מצודת דוד</b> קסמי נא לי . עשי בעבורי קסם במעשה אוב , והוא העליית המת , ונשאלין בו :
<b style="color: gray;">מצודת ציון</b> ויתחפש . ענין חליפות והשתנות הכסות באחר , כמו ( מלכים א כב ל ) : התחפש ובוא במלחמה : קסמי . הוא שם כולל לכל מיני הקסם :
<b style="color: gray;">רלב"ג</b> ויתחפש שאול . ר''ל שנה בגדיו כדי שלא יכירוהו רואיו וישיג מפני זה מבוקשו על יד האשה בעלת אוב : קסמי נא לי באוב . ראוי שתדע כי ענין האוב הוא לעורר הדמיון כדי שיגיע לו מין ממיני הקסם ולזה לא ישמע קולו כי אם לשואל והוא ישמע קול נמוך מאד כאמרו והיה כאוב מארץ קולך וכבר בארנו בשני מספר מלחמות ה' מה שיש בענין ההודעה אשר תגיע בקסם מהחסרון והנה אמרו ז''ל שענין האוב הוא שהמעלה את המת הוא בלתי שומע דבר אבל רואה תמונת המת הוא והשואל לא יראה התמונה ההיא אבל ישמע דברים מה לפי מחשבתו על שאלתו ולזה לא ראה תמונת שמואל זולת האשה אשר העלתהו ולא שמעה היא הדברי' אבל שמע אותם שאול כי היא שמה התבודדותה כדבר התמונה ההיא ולזה הראתהו לה דמיונה אחר עשותה פעולות מה לעורר דמיונה והתבודדותה בזה ואולם שאול לבדו שמע אלו הדברים להתבודד דמיונו בדבר השאלה עם מה שעוררה היא דמיונו בפעולות שעשתה ולזה ייוחס זה הקסם לזה ומפני זה אמר קסמי נא לי באוב וידמה כי אחר שעשתה מה שעשת' לעורר זה הקסם נתברר לה מי הוא זה אשר העלתה אותו ושהשואל ממנה זה הוא שאול ולזה זעקה האשה בקול גדול בראותה תמונת מי שהעלתהו כי ממנה התבאר לה שאשר העלתה אותו הוא שמואל הנביא לא איש אחר שיהיה שמו שמואל ושהשואל ממנה הוא שאול :
<b style="color: gray;">מלבי"ם פירוש המילות</b> ויתחפש, הערים לבל תכירהו, {{{א}}} ששנה מלבושיו. {{{ב}}} וילך הוא ושני אנשים עמו, שאין דרך המלך ללכת עם שני אנשים לבד, {{{ג}}} ויבאו אל האשה לילה, ואין דרך המלך ללכת בלילה, {{{ד}}} שלא אמר תיכף שרוצה להעלות את שמואל, שאז תבין שאינו הדיוט שלא יערב ההדיוט את לבו להעלות הנביא :
<h3>{ט}</h3>
וַתֹּ֨אמֶר הָֽאִשָּׁ֜ה אֵלָ֗יו הִנֵּ֨ה אַתָּ֤ה יָדַ֙עְתָּ֙ אֵ֣ת אֲשֶׁר־עָשָׂ֣ה שָׁא֔וּל אֲשֶׁ֥ר הִכְרִ֛ית אֶת־הָאֹב֥וֹת וְאֶת־הַיִּדְּעֹנִ֖י מִן־הָאָ֑רֶץ וְלָמָ֥ה אַתָּ֛ה מִתְנַקֵּ֥שׁ בְּנַפְשִׁ֖י לַהֲמִיתֵֽנִי׃
<b style="color: gray;">רש"י</b> מתנקש . מבקש תקלה :
<b style="color: gray;">מצודת דוד</b> מתנקש בנפשי . להיות מתה על ידי שאול :
<b style="color: gray;">מצודת ציון</b> מתנקש . רוצה לומר מסיר המוקש והצרה שעליך , להשאיר בי :
<h3>{י}</h3>
וַיִּשָּׁ֤בַֽע לָהּ֙ שָׁא֔וּל בַּֽיהוָ֖ה לֵאמֹ֑ר חַי־יְהוָ֕ה אִֽם־יִקְּרֵ֥ךְ עָוֹ֖ן בַּדָּבָ֥ר הַזֶּֽה׃
<b style="color: gray;">מצודת דוד</b> חי ה' . הריני נשבע : חי ה' אם יקרה לך עונש בדבר זה :
<b style="color: gray;">מצודת ציון</b> יקרך . מלשון מקרה : עון . ענין עונש , וכן ( איכה ה ז ) : ואנחנו עונותיהם סבלנו :
<h3>{יא}</h3>
וַתֹּ֙אמֶר֙ הָֽאִשָּׁ֔ה אֶת־מִ֖י אַֽעֲלֶה־לָּ֑ךְ וַיֹּ֕אמֶר אֶת־שְׁמוּאֵ֖ל הַֽעֲלִי־לִֽי׃
<h3>{יב}</h3>
וַתֵּ֤רֶא הָֽאִשָּׁה֙ אֶת־שְׁמוּאֵ֔ל וַתִּזְעַ֖ק בְּק֣וֹל גָּד֑וֹל וַתֹּאמֶר֩ הָאִשָּׁ֨ה אֶל־שָׁא֧וּל לֵאמֹ֛ר לָ֥מָּה רִמִּיתָ֖נִי וְאַתָּ֥ה שָׁאֽוּל׃
<b style="color: gray;">רש"י</b> ותזעק בקול גדול . שראתהו עולה שלא כדרך העולים , שהמעלה בזכורו , עולים רגליהם למעלה , וזה עולה ראשו למעלה , בשביל כבודו של שאול ( תנחומא שם ) :
<b style="color: gray;">מצודת דוד</b> ותרא האשה . אמרו רבותינו ז''ל ( מדרש תנחומא אמור ב ) : המעלה , רואהו ואינו שומע קולו , והנשאל , שומע קולו ואינו רואהו : למה רמיתני . מבלי הגיד לי שאתה שאול , ובעבור כי דרך העולים לעלות ברגליהם כלפי מעלה , וזה עלה בראשו כלפי מעלה , ידעה בזה שהוא שאול , ובעבור כבוד המלכות עלה בראשו כלפי מעלה ( שם ) :
<b style="color: gray;">מלבי"ם פירוש המילות</b> ותרא האשה, המפרשים האריכו בדבר הזה מאד, באשר יפלא איך יצוייר שאשה בכשפיה תמשול על נפש הנביא הצרורה בצרור החיים ממעונה להיות כאוב מארץ קולה? ויאמר הגאון ר' שמואל בן חפני שכל מעשה האוב היה דבר כזב והתולים. ויאמר הרלב''ג שהיה מפעולת כח הדמיון, וכל זה לא יכילו הכתובים האומרים שהיה הדבר ממש, ושנבא לו מה יהיה למחרת, ומי ימלוך אחריו, ויאמר רב האי גאון ורב סעדיה שלא האשה החיתה את שמואל רק הבורא החייהו למען יודע לשאול העתיד לבוא עליו ועל ביתו, ואם היה כן מדוע לא ענהו באורים ובנביאים? ויאמר מהרי''א ששד התלבש בגופו של שמואל והוא אשר קראוהו הכתובים בשם שמואל מצד גופו. ויאמר בעל עקדת יצחק שהיא התחילה בפעולה ועל ידי כן התעורר שמואל מעצמו לא על ידי הכרח האוב. אולם למה לנו הדחוקים העצומים האלה, הלא חכמינו זכרונם לברכה באגדותיהם ספרו מעשה אוב שהיה נוהג עדיין בימי חכמי המשנה והתלמוד, והעידו שהיה בכחם להעלות הנפשות מקבריהם ממש, ואמרו שהמעלה רואהו והנשאל שומע את קולו, ואמרו שאם הנשאל הוא הדיוט עולה וראשו למטה ואם הוא מלך עולה כדרכו, וכל זה ספרו מצד שהיתה המלאכה הזאת נודעת, נוהגת בימיהם, וידעו כל סגולותיה. אולם אשר תתפלא איך ימשול הכישוף על נפש הנביא, כבר בארתי בדרוש מיוחד, כי הנשמה הנאצלת מלמעלה היא תסתלק תיכף במות האדם ותשוב אל האלהים אשר נתנה. אולם הנפש ההיולאנית המתהוה עם הגויה היא לא תסתלק עד כלות הגויה בקבר אחר י''ב חדש, כמ''ש כל י''ב חדש היא עולה ויורדת, כי י''ל קשר עצמי עם הגויה, וכל עוד שלא נעשה בה מלאכת האלכימיאה על ידי הצירוף והזיכוך שיבלה הגוף ויתפרדו חלקיו, עדיין היא למטה ויש כח להאוב למשול עליה, ויש לה כח להגיד עתידות על ידי פעולת הקסם, ובכ''ז נשמת שמואל העליונה בכבודה תעמוד לפני ה' בארצות החיים, כי רק הרוח שהוא דבוק עדיין עם הגויה האוב שליט ברוח לכלוא את הרוח על ידי הקסם, וזה שכתוב ותרא האשה את שמואל ותזעק שראתה שעלה כדרכו וידעה שהנשאל הוא המלך, לכן אמרה למה רמיתני ואתה שאול :
<h3>{יג}</h3>
וַיֹּ֨אמֶר לָ֥הּ הַמֶּ֛לֶךְ אַל־תִּֽירְאִ֖י כִּ֣י מָ֣ה רָאִ֑ית וַתֹּ֤אמֶר הָֽאִשָּׁה֙ אֶל־שָׁא֔וּל אֱלֹהִ֥ים רָאִ֖יתִי עֹלִ֥ים מִן־הָאָֽרֶץ׃
<b style="color: gray;">רש"י</b> אלהים ראיתי עולים מן הארץ . מלאכים שנים , משה ושמואל , שנתיירא שמואל שמא אני מתבקש בדין , והעלה משה עמו ( כדאיתא בחגיגה ד ב ) :
<b style="color: gray;">מצודת דוד</b> אל תיראי . מכל מקום אל תיראי ואם אני שאול : כי מה ראית . כי אם אמרי מה ראית : אלהים . רוצה לומר : אדם גדול , וכן ( שמות כב כז ) : אלהים לא תקלל : עולים . לפי שאמרה אלהים בלשון רבים כי כן יאמר בדרך לשון כבוד על ענין אדנות , לזה אמרה גם 'עולים' בלשון רבים , וכן ( לעיל ד ח ) : האלהים האדירים האלה וכו' המכים :
<b style="color: gray;">מלבי"ם פירוש המילות</b> אלהים ראיתי שבזה שראתה אותו עולה כדרכו כדרך הרוחנים הרגישה שהוא המלך כנ''ל, וחכמינו זכרונם לברכה אמרו שעלה משה עמו, רצה לומר שאחר שכל הנביאים קבלו ממנו יש להם חלק מה מכחו, וכח זה שהיה ברוחו עלה עמו. והיא שהשיגה זאת בדרך התגשמות ראתה שנים עולים. ועל זה אמרה איש זקן עלה כוונה על משה שהיה זקן בן ק''ך. והוא רצה לומר שמואל עטה מעיל :
<h3>{יד}</h3>
וַיֹּ֤אמֶר לָהּ֙ מַֽה־תָּאֳר֔וֹ וַתֹּ֗אמֶר אִ֤ישׁ זָקֵן֙ עֹלֶ֔ה וְה֥וּא עֹטֶ֖ה מְעִ֑יל וַיֵּ֤דַע שָׁאוּל֙ כִּֽי־שְׁמוּאֵ֣ל ה֔וּא וַיִּקֹּ֥ד אַפַּ֛יִם אַ֖רְצָה וַיִּשְׁתָּֽחוּ׃
<b style="color: gray;">רש"י</b> מה תארו . שלשה דברים נאמרו באוב : המעלה אותו , רואהו ואינו שומע קולו , והנשאל לו , שומעו ואינו רואהו , ולפיכך שאל מה תארו , ואחר , לא רואהו ולא שומעו ( תנחומא שם ) : והוא עוטה מעיל . שהיה רגיל ללבוש מעיל , שנאמר ( לעיל ב יט ) : ומעיל קטן תעשה לו אמו , ובמעילו נקבר , וכן עלה , וכן לעתיד לבא יעמדו בלבושיהם ( תנחומא שם ) :
<b style="color: gray;">מצודת דוד</b> מה תארו . לשתדע אשר הוא אדם גדול : והוא עוטה מעיל . והוא מלבוש המיוחד לאדם גדול וחשוב :
<b style="color: gray;">מצודת ציון</b> עוטה . מעוטף , כמו ( תהלים קד ב ) : עוטה אור כשלמה : ויקוד . כפה הקדקוד : אפים . על פניו :
<h3>{טו}</h3>
וַיֹּ֤אמֶר שְׁמוּאֵל֙ אֶל־שָׁא֔וּל לָ֥מָּה הִרְגַּזְתַּ֖נִי לְהַעֲל֣וֹת אֹתִ֑י וַיֹּ֣אמֶר שָׁ֠אוּל צַר־לִ֨י מְאֹ֜ד וּפְלִשְׁתִּ֣ים ׀ נִלְחָמִ֣ים בִּ֗י וֵֽאלֹהִ֞ים סָ֤ר מֵֽעָלַי֙ וְלֹֽא־עָנָ֣נִי ע֗וֹד גַּ֤ם בְּיַֽד־הַנְּבִיאִם֙ גַּם־בַּ֣חֲלֹמ֔וֹת וָאֶקְרָאֶ֣ה לְךָ֔ לְהוֹדִיעֵ֖נִי מָ֥ה אֶעֱשֶֽׂה׃
<b style="color: gray;">רש"י</b> הרגזתני . החרדתני : גם ביד הנביאים גם בחלומות . אבל באורים ותומים לא אמר לו , ואף על פי ששאל בהם כמו שאמור למעלה , שהיה בוש ממנו על שהרג נוב עיר הכהנים : ואקראה לך . לשון ואזעק אחריך , כמו ( שמואל-ב א ו ) : נקרא נקראתי בהר הגלבוע ; וכמו ( שם כ א ) : ושם נקרא איש בליעל , הוצרכתי להיות נקרא אליך , שתודיעני מה אעשה :
<b style="color: gray;">מצודת דוד</b> הרגזתני . החרדתני ממקום מנוחתי , להעלות אותי פה : גם ביד הנביאים . אמרו רבותינו ז''ל ( ברכות יב ב ) שלא אמר גם באורים , לפי שנתבייש להזכיר האורים לפני שמואל , על שהרג כהני נוב השואלים באורים :
<b style="color: gray;">מצודת ציון</b> הרגזתני . ענין תנועת החרדה ממקום המנוחה , כמו ( איוב ט ו ) : המרגיז ארץ ממקומה :
<b style="color: gray;">מלבי"ם פירוש המילות</b> ויאמר כבר בארנו ששאול לא היה דעתו לשאול האוב עצמו, רק על ידי שקם והשתחוה התחיל שמואל לדבר אליו. ויאמר שאול צר לי מאד, חשב ג' דברים, {{{א}}} שפלשתים נלחמים בו, {{{ב}}} שה' סר מעליו הוא רוח אלוה שהיה עליו כמ''ש ותצלח עליו רוח ה' רוח גבורה ואומץ הלב אשר חלף ממנו, שעל ידי כן חרד לבו. {{{ג}}} ולא ענני עוד שזה סימן רע לו (וחשב הסדר נביאים וחלומות שבוש לאמר שהקדים חלומות לנביאים שזה מורה על התרשלו מדרוש בה' (כנ''ל ו'), וכן לא הזכיר אורים כי בוש על הריגת עיר הכהנים כדברי חכמינו זכרונם לברכה (בפ''ק דברכות) ומצד זה ואקראה לך וכו' :
<h3>{טז}</h3>
וַיֹּ֣אמֶר שְׁמוּאֵ֔ל וְלָ֖מָּה תִּשְׁאָלֵ֑נִי וַיהוָ֛ה סָ֥ר מֵעָלֶ֖יךָ וַיְהִ֥י עָרֶֽךָ׃
<b style="color: gray;">רש"י</b> ולמה תשאלני . הרי שאלת מן הנביאים החיים : ויהי ערך . ( תרגום : ) והוה בסעדיה דגברא דאת בעיל דבביה : ערך . לשון שונא . וכמה יש במקרא , ( ישעיהו יד כא ) ומלאו פני תבל ערים ; ( מיכה ה יג ) . והשמדתי עריך ( דניאל ד טז ) . חלמא לשנאך ופשרה לערך ; ( דניאל ד טז ) :
<b style="color: gray;">מצודת דוד</b> ולמה תשאלני וכו' . רצה לומר : מה היא השאלה , הלא בעצמך תאמר שה' סר ממך : ויהי ערך . ומעתה הוא בעזר שונאך , והוא דוד :
<b style="color: gray;">מצודת ציון</b> ערך . אויביך , כמו ( תהלים קלט כ ) : נשוא לשוא עריך :
<b style="color: gray;">רלב"ג</b> ויהי ערך . ר''ל שונאך :
<b style="color: gray;">מלבי"ם פירוש המילות</b> ולמה תשאלני הלא מן הג' דברים שאמרת היה לך לדעת התשובה, כי מ''ש וה' סר מעלי, התשובה היא, וה' סר מעליך ועל ידי כן ויהי ערך רצה לומר ניתן הויה וקיום אל המעורר אל מלכותך שהוא דוד, (כמ''ש למעלה ט''ז ותצלח רוח ה' על דוד ומעם שאול סר) :
<h3>{יז}</h3>
וַיַּ֤עַשׂ יְהוָה֙ ל֔וֹ כַּאֲשֶׁ֖ר דִּבֶּ֣ר בְּיָדִ֑י וַיִּקְרַ֨ע יְהוָ֤ה אֶת־הַמַּמְלָכָה֙ מִיָּדֶ֔ךָ וַֽיִּתְּנָ֖הּ לְרֵעֲךָ֥ לְדָוִֽד׃
<b style="color: gray;">רש"י</b> לרעך לדוד . ובחייו לא הזכיר לו שמו , אלא ונתנה לרעך הטוב ממך ( לעיל טו כח ) , לפי שהיה ירא ממנו שלא יהרגנו , לפי שמשחו למלכות ( תנחומא שם ) :
<b style="color: gray;">מצודת דוד</b> לו . לערך שזכר , והוא דוד :
<b style="color: gray;">מלבי"ם פירוש המילות</b> ויעש (על הב') מ''ש ולא ענני עוד גם בנביאים וכו' התשובה היא, כי ה' יענה ויודיע הגזירה השמימיית משני טעמים, {{{א}}} שאם עדיין יש תקנה בתשובה יודיעהו כדי שיתן על לבו לשוב ותתבטל הגזירה, וזה לא שייך פה שהובטח המלכות לדוד, והגם שאתה תיטיב מעשיך, אי אפשר שישנה את הטוב שהובטח לדוד, וזה שכתוב ויעש ה' לו (ר''ל לערך) כאשר דבר בידי ויקרע וכו' ויתנה לרעך לדוד וזאת אי אפשר להשתנות, (ט עם ב ') שיודיע את הגזירה כדי שידע מאיזה חטא נגזר עליו וגם זה אין צריך פה כי החטא ידוע לך, והוא.
<h3>{יח}</h3>
כַּאֲשֶׁ֤ר לֹֽא־שָׁמַ֙עְתָּ֙ בְּק֣וֹל יְהוָ֔ה וְלֹֽא־עָשִׂ֥יתָ חֲרוֹן־אַפּ֖וֹ בַּעֲמָלֵ֑ק עַל־כֵּן֙ הַדָּבָ֣ר הַזֶּ֔ה עָשָֽׂה־לְךָ֥ יְהוָ֖ה הַיּ֥וֹם הַזֶּֽה׃
<b style="color: gray;">מצודת דוד</b> כאשר וכו' . רצה לומר : כאשר עשית אתה לבלי שמוע בקול ה' , על כן וכו' עשה לך ה' וכו' : הדבר הזה . שבאו עליך פלשתים , וה' לא ענך :
<b style="color: gray;">מלבי"ם פירוש המילות</b> כאשר לא שמעת בקול ה' וכו' בעמלק, על כן הדבר הזה עשה לך ה' היום הזה, ואם כן כבר ידעת הסבה שבעבורה נענשת, כמ''ש ויעש ה' כאשר דבר בידי, ואם כן לא היה שום צורך שיענה אותך :
<h3>{יט}</h3>
וְיִתֵּ֣ן יְ֠הוָה גַּ֣ם אֶת־יִשְׂרָאֵ֤ל עִמְּךָ֙ בְּיַד־פְּלִשְׁתִּ֔ים וּמָחָ֕ר אַתָּ֥ה וּבָנֶ֖יךָ עִמִּ֑י גַּ֚ם אֶת־מַחֲנֵ֣ה יִשְׂרָאֵ֔ל יִתֵּ֥ן יְהוָ֖ה בְּיַד־פְּלִשְׁתִּֽים׃
<b style="color: gray;">רש"י</b> אתה ובניך עמי . במחיצתי :
<b style="color: gray;">מצודת דוד</b> עמי . בקבר כמוני . ורבותינו ז''ל ( שם ) אמרו ; עמי במחיצתי : מחנה ישראל . רצה לומר : ערי תחנותם , כמו שכתוב בענין שעזבו את הערים , ובאו פלשתים וישבו בהן :
<b style="color: gray;">רלב"ג</b> מחר אתה ובניך עמי . ר''ל שיהיו מתים כמוהו , והנה בענין ההודעה ההיא אשר הגיע לשאול ספקות ראוי שנשתדל בהתרתם , הספק האחד איך יתכן שתגיע נבואה לשמואל אחר המות וזה בלתי אפשר לפי מה שביארנו מענין הנבואה ומהותה בשני מספר מלחמות ה' כל שכן שיגיע ממנו דבור מורגש לשאול עם העדר ממנו כלי הדבור , והספק השני איך יתכן שיגיע באמצעות בהעלאה באוב מאמר כזה שהוא נבואיי לפי מה שביארנו מענין אלו ההודעות במאמר השני מספר מלחמות ה' , ואנחנו אומרים בהתר הספק הראשון כי על דרך האמת לא הועלה ממנו ולא הגיע ממנו דבור לשאול על דרך האמת אבל היה זה כלו פועל מפעלות הדמיון כמו שזכרנו ומזה הצד הותר הספק הראשון , ואולם הספק השני יותר ממה שאומר והוא כי שאול היה לו כח מה נבואיי כאמרו הגם שאול בנביאים והנה עם התעוררות דמיונו מזה הפעל ומה שהתאמ' לו מדברי שמואל בחייו שנתבאר לו מהם שהשם יתברך קרע הממלכה ממנו ונתנה לדוד כמו שאמר שאול לדוד ידעתי כי מלוך תמלוך וגו' ונתבאר לו בחוש היות השם יתברך עם דוד והיותו סר ממנו הגיעו מזאת הפעולה כל אלו הדברים הנזכרים פה וקצתם היו נודעים לו קודם זה וקצתם נודעו לו בזה המקום מצד כח מה נבואיי והוא אמרו ויתן ה' גם את ישראל ביד פלשתים ומחר אתה ובניך עמי וגו' ובכאן הותרו אלו הספקות באופן שלם לפי הנראה לנו :
<b style="color: gray;">מלבי"ם פירוש המילות</b> ויתן (על הג') מ''ש ופלשתים נלחמים בי, התשובה היא כי יתן ה' גם את ישראל עמך ביד פלשתים, באשר נשתתפו בחטא, כי חמל העם על מיטב הצאן והבקר והיה להם למחות ביד שאול אחר שהודיעם פקודת הנביא. עד כאן דבר אליו לאמר למה תשאלני, התוכח על שהרגיז אותו להעלותו בחנם. עתה בא להודיע לו עקר שאלתו, א''ל דע כי נגזר העונש, ומחר הוא זמנו, בין עליך, כי מחר אתה ובניך עמי בין על ישראל, כי גם את מחנה ישראל יתן ה' (מחר) ביד פלשתים :
<h3>{כ}</h3>
וַיְמַהֵ֣ר שָׁא֗וּל וַיִּפֹּ֤ל מְלֹא־קֽוֹמָתוֹ֙ אַ֔רְצָה וַיִּרָ֥א מְאֹ֖ד מִדִּבְרֵ֣י שְׁמוּאֵ֑ל גַּם־כֹּ֙חַ֙ לֹא־הָ֣יָה ב֔וֹ כִּ֣י לֹ֤א אָכַל֙ לֶ֔חֶם כָּל־הַיּ֖וֹם וְכָל־הַלָּֽיְלָה׃
<b style="color: gray;">מצודת דוד</b> ויפול וכו' . להשתחוות לשמואל : גם כח . מלבד מה שהיה מתבהל מדברי שמואל , עוד הלך ממנו כחו גם בעבור מניעת האכילה :
<b style="color: gray;">מצודת ציון</b> מלא קומתו . רוצה לומר כל קומתו :
<b style="color: gray;">מלבי"ם פירוש המילות</b> ויפל {{{א}}} מצד החרדה, שעל זה אמר וירא מאד, {{{ב}}} מצד שלא היה בו כח וכו' :
<h3>{כא}</h3>
וַתָּב֤וֹא הָֽאִשָּׁה֙ אֶל־שָׁא֔וּל וַתֵּ֖רֶא כִּי־נִבְהַ֣ל מְאֹ֑ד וַתֹּ֣אמֶר אֵלָ֗יו הִנֵּ֨ה שָׁמְעָ֤ה שִׁפְחָֽתְךָ֙ בְּקוֹלֶ֔ךָ וָאָשִׂ֤ים נַפְשִׁי֙ בְּכַפִּ֔י וָֽאֶשְׁמַע֙ אֶת־דְּבָרֶ֔יךָ אֲשֶׁ֥ר דִּבַּ֖רְתָּ אֵלָֽי׃
<b style="color: gray;">מצודת דוד</b> הנה שמעה וכו' . לקסום באוב : ואשים נפשי בכפי . רצה לומר : כמו האוחז דבר מה בכפו , נוחה היא לפול כאשר יפתח כפו , כן הפקרתי נפשי וסכנתי בעצמי לעבור אזהרת המלך , כי בעת הקסם לא ידעה עדיין שהוא שאול :
<b style="color: gray;">מלבי"ם פירוש המילות</b> הנה שמעה רצה לומר {{{א}}} שמעתי במקום סכנה ויראת המלכות, ואשמע את דבריך להעלות נביא קדוש ה' :
<h3>{כב}</h3>
וְעַתָּ֗ה שְׁמַֽע־נָ֤א גַם־אַתָּה֙ בְּק֣וֹל שִׁפְחָתֶ֔ךָ וְאָשִׂ֧מָה לְפָנֶ֛יךָ פַּת־לֶ֖חֶם וֶאֱכ֑וֹל וִיהִ֤י בְךָ֙ כֹּ֔חַ כִּ֥י תֵלֵ֖ךְ בַּדָּֽרֶךְ׃
<b style="color: gray;">מצודת דוד</b> כי תלך בדרך . אם כן מהצורך לחזור אחר הכח :
<b style="color: gray;">מלבי"ם פירוש המילות</b> ועתה ראוי שתשמע גם כן בקולי לאכול, {{{ב}}} ראוי שתעשה זאת למען ויהי בך כח כי תלך בדרך :
<h3>{כג}</h3>
וַיְמָאֵ֗ן וַיֹּ֙אמֶר֙ לֹ֣א אֹכַ֔ל וַיִּפְרְצוּ־ב֤וֹ עֲבָדָיו֙ וְגַם־הָ֣אִשָּׁ֔ה וַיִּשְׁמַ֖ע לְקֹלָ֑ם וַיָּ֙קָם֙ מֵֽהָאָ֔רֶץ וַיֵּ֖שֶׁב אֶל־הַמִּטָּֽה׃
<b style="color: gray;">מצודת ציון</b> ויפרצו . הוא הפוך ( בראשית יט ג ) : מן ויפצר בם , וענינו רבוי הדברים :
<h3>{כד}</h3>
וְלָאִשָּׁ֤ה עֵֽגֶל־מַרְבֵּק֙ בַּבַּ֔יִת וַתְּמַהֵ֖ר וַתִּזְבָּחֵ֑הוּ וַתִּקַּח־קֶ֣מַח וַתָּ֔לָשׁ וַתֹּפֵ֖הוּ מַצּֽוֹת׃
<b style="color: gray;">רש"י</b> עגל מרבק . ( תרגום : ) עגל פטים :
<b style="color: gray;">מצודת דוד</b> ותופהו מצות . לבל יתעכב עד החימוץ :
<b style="color: gray;">מצודת ציון</b> מרבק . מפוטם במרבק , והוא המקום יפטמו בו עגלים , כמו ( עמוס ו ד ) : ועגלים מתוך מרבק : ותלש . מלשון לישה : ותפהו . מלשון אפיה :
<h3>{כה}</h3>
וַתַּגֵּ֧שׁ לִפְנֵֽי־שָׁא֛וּל וְלִפְנֵ֥י עֲבָדָ֖יו וַיֹּאכֵ֑לוּ וַיָּקֻ֥מוּ וַיֵּלְכ֖וּ בַּלַּ֥יְלָה הַהֽוּא׃
<b style="color: gray;">מצודת ציון</b> ותגש . והקריבה :
<h2>שמואל א פרק-כט</h2>
<h3>{א}</h3>
וַיִּקְבְּצ֧וּ פְלִשְׁתִּ֛ים אֶת־כָּל־מַחֲנֵיהֶ֖ם אֲפֵ֑קָה וְיִשְׂרָאֵ֣ל חֹנִ֔ים בַּעַ֖יִן אֲשֶׁ֥ר בְּיִזְרְעֶֽאל׃
<b style="color: gray;">מצודת ציון</b> בעין . בעין המים , והוא מעין :
<b style="color: gray;">מלבי"ם פירוש המילות</b> ויקבצו. אחר שהתקבצו ביום הראשון בשונם (כנ''ל כ''ח ד') התקבצו ביום הב' (אחר שב שאול מבעלת אוב) אפקה, שקרבו יותר אל מחנה שאול :
<h3>{ב}</h3>
וְסַרְנֵ֤י פְלִשְׁתִּים֙ עֹֽבְרִ֔ים לְמֵא֖וֹת וְלַאֲלָפִ֑ים וְדָוִ֣ד וַאֲנָשָׁ֗יו עֹֽבְרִ֛ים בָּאַחֲרֹנָ֖ה עִם־אָכִֽישׁ׃
<b style="color: gray;">מצודת דוד</b> וסרני וכו' . הסרנים עם מחניהם מאה מאה לבד , עד תשלום האלף , וכן כל אלף בפני עצמו :
<b style="color: gray;">מצודת ציון</b> וסרני . ענין שררה :
<b style="color: gray;">רלב"ג</b> יש לשאול איך הסכים דוד ללכת עם אכיש להלחם עם ישראל אלא שהתר זה הספק איננו ממה שיקשה וזה כי דוד הוכרח למלאת מצות אכיש מצד היותו תחתיו ומפני מה שגלה לו שהוא תמיד פושט על ישראל להראות לו כי נבאש דוד את עמו והנה היתר מחשבת דוד בלכתו להיות לשטן לפלשתים ולסכל עצתם על ישראל כי זה ממה שיקל לו עשייתו אחר שהם בוטחים בו :
<b style="color: gray;">מלבי"ם פירוש המילות</b> וסרני פלשתים. סרנים לא היו רק חמשה כמ''ש בכ''מ ותחתיהם היו שרי אלפים ושרי מאות, וזה שכתוב שעברו למאות ולאלפים, רצה לומר שאחריהם עברו מאות ואלפים עם שריהם, ודוד ואנשיו עוברים באחרונה, שלא לקחו למלחמה רק לשמור ראש המלך (כנ''ל כ''ח א' ב') (ג) ויאמרו שרי פלשתים. מבואר שעקר התלונה היה שלא ילך כלל עמהם במלחמה ועל זה התרעמו השרים כולם, לא כן אם היה התלונה רק בעבור הכבוד שחלק לו להיות שומר ראש המלך היה ראוי שתצא התלונה מן הסרנים שהם הקרובים אל המלך לשמרו וזה נוגע לכבודם, לא מן כלל השרים, ולפי זה מה ששאלו השרים מה העברים האלה ידע אכיש שמתרעמים שלא יצאו עמהם כלל כי אין מאמינים בם. ויאמר אכיש השיב להם שהוא סומך ובוטח עליהם משני טעמים. {{{א}}} הלוא זה דוד עבד שאול הוא עבד המורד באדוניו שודאי ינקום בו לעת מצוא. {{{ב}}} אשר היה אתי זה ימים או זה שנים (רצה לומר שישב בשדה פלשתים זה ימים, שהוא ימים וארבעה חדשים, או נוכל לחשב מן הפעם הראשון שברח לבדו אל אכיש שמעת ההיא מרד, והיה זה שנים) ומעת ההיא לא מצאתי בו מאומה ונוכל לסמוך עליו :
<h3>{ג}</h3>
וַיֹּֽאמְרוּ֙ שָׂרֵ֣י פְלִשְׁתִּ֔ים מָ֖ה הָעִבְרִ֣ים הָאֵ֑לֶּה וַיֹּ֨אמֶר אָכִ֜ישׁ אֶל־שָׂרֵ֣י פְלִשְׁתִּ֗ים הֲלֽוֹא־זֶ֨ה דָוִ֜ד עֶ֣בֶד ׀ שָׁא֣וּל מֶֽלֶךְ־יִשְׂרָאֵ֗ל אֲשֶׁ֨ר הָיָ֤ה אִתִּי֙ זֶ֤ה יָמִים֙ אוֹ־זֶ֣ה שָׁנִ֔ים וְלֹֽא־מָצָ֤אתִי בוֹ֙ מְא֔וּמָה מִיּ֥וֹם נָפְל֖וֹ עַד־הַיּ֥וֹם הַזֶּֽה׃
<b style="color: gray;">רש"י</b> מיום נפלו . מיום חנייתו עלי :
<b style="color: gray;">מצודת דוד</b> מה העברים האלה . רצה לומר : מה המה עושים פה : זה ימים . שישב עמי בגת : או זה שנים . שישב בערי השדה : ולא מצאתי וכו' . רצה לומר : מיום שכנו אצלינו , הן בהיותו בגת , הן בהיותו בערי השדה , לא מצאתי בו מאומה רע :
<b style="color: gray;">מצודת ציון</b> העברים . כן קרויים ישראל , כי בעבר הנהר ישבו אבותיכם : נפלו . שכנו , כמו ( בראשית כה יח ) : על פני כל אחיו נפל :
<h3>{ד}</h3>
וַיִּקְצְפ֨וּ עָלָ֜יו שָׂרֵ֣י פְלִשְׁתִּ֗ים וַיֹּ֣אמְרוּ לוֹ֩ שָׂרֵ֨י פְלִשְׁתִּ֜ים הָשֵׁ֣ב אֶת־הָאִ֗ישׁ וְיָשֹׁב֙ אֶל־מְקוֹמוֹ֙ אֲשֶׁ֣ר הִפְקַדְתּ֣וֹ שָׁ֔ם וְלֹֽא־יֵרֵ֤ד עִמָּ֙נוּ֙ בַּמִּלְחָמָ֔ה וְלֹא־יִֽהְיֶה־לָּ֥נוּ לְשָׂטָ֖ן בַּמִּלְחָמָ֑ה וּבַמֶּ֗ה יִתְרַצֶּ֥ה זֶה֙ אֶל־אֲדֹנָ֔יו הֲל֕וֹא בְּרָאשֵׁ֖י הָאֲנָשִׁ֥ים הָהֵֽם׃
<b style="color: gray;">מצודת דוד</b> עליו . על אכיש : אשר הפקדתו . אשר הנחתו לשבת שם : ולא יהיה וכו' . כי פן יהיה נוסף על שונאינו ונלחם בנו : ובמה . רצה לומר : וכי באיזה דבר יכול הוא לרצות עצמו לאדוניו שאול , למחול לו על מה שמרד בו , הלא בהבאת ראשינו אליו יתרצה אליו , ועל הכוונה ההיא הולך אתנו :
<b style="color: gray;">מצודת ציון</b> הפקדתו . מלשון פקדו ( יהושע כד ב ) : והנחה : לשטן . לעשות איבה ושטנה , ודומה לו ( מלכים א יא יד ) : ויקם שטן לשלמה : יתרצה . מלשון רצוי :
<b style="color: gray;">מלבי"ם פירוש המילות</b> ויקצפו עליו שרי פלשתים ויאמרו וכו' השב את האיש הם לא הקפידו רק על דוד לבדו לא על אנשיו (שכבר היו לוקחים עברים לצבא כנ''ל י''ד כ''א) ואמרו ולא ירד וכו', רצה לומר בין אם תקחהו אל המלחמה, אנו אומרים ולא ירד עמנו במלחמה כי לא ילחום את שאול, בין אם תקחהו לשמור ראש המלך, אנו אומרים ולא יהיה לנו לשטן במלחמה כי אין לסמוך עליו, וטענו על זה בממ''נ שאם ברח מפני אדוניו יען שגרשו אדוניו מצד שלא עבדו באמונה ולבו לשוב אל אדוניו, אם כן במה יתרצה זה אל אדוניו הלוא בראשי האנשים ההם. הלא פה ימצא מקום להתרצות אל אדוניו :
<h3>{ה}</h3>
הֲלוֹא־זֶ֣ה דָוִ֔ד אֲשֶׁ֧ר יַעֲנוּ־ל֛וֹ בַּמְּחֹל֖וֹת לֵאמֹ֑ר הִכָּ֤ה שָׁאוּל֙ בַּֽאֲלָפָ֔יו וְדָוִ֖ד (ברבבתו) [בְּרִבְבֹתָֽיו]:
<b style="color: gray;">מצודת דוד</b> אשר יענו לו . אשר הרימו קול בעבורו על המחולות לאמר הכה וכו' , ואם כן מעולם הוא שונא לפלשתים ומכה בהם , ואין לבטוח בו :
<b style="color: gray;">מצודת ציון</b> יענו . ענין הרמת קול : במחולות . שם כלי זמר :
<b style="color: gray;">מלבי"ם פירוש המילות</b> הלוא וכו' רצה לומר ואם ברח ומרד מפני שרצה להתנשא ולמלוך תחתיו, הלא גם באופן זה ימצא פה מקום להשיג חפצו, כי הלא זה דוד אשר יענו לו במחולות שהכה ברבבותיו, ובודאי ילחם אתנו בעת המלחמה כדי שיענו לו השיר הזה גם עתה, ועל זה אמר אשר יענו לו :
<h3>{ו}</h3>
וַיִּקְרָ֨א אָכִ֜ישׁ אֶל־דָּוִ֗ד וַיֹּ֣אמֶר אֵ֠לָיו חַי־יְהוָ֞ה כִּי־יָשָׁ֣ר אַתָּ֗ה וְט֣וֹב בְּ֠עֵינַי צֵאתְךָ֨ וּבֹאֲךָ֤ אִתִּי֙ בַּֽמַּחֲנֶ֔ה כִּ֠י לֹֽא־מָצָ֤אתִֽי בְךָ֙ רָעָ֔ה מִיּ֛וֹם בֹּאֲךָ֥ אֵלַ֖י עַד־הַיּ֣וֹם הַזֶּ֑ה וּבְעֵינֵ֥י הַסְּרָנִ֖ים לֹֽא־ט֥וֹב אָֽתָּה׃
<b style="color: gray;">מצודת דוד</b> כי ישר אתה וכו' . אני מחזיק אותך לאיש ישר ונאמן , וטוב בעיני בואך עמי במלחמה : ובעיני . אבל בעיני וכו' :
<b style="color: gray;">מלבי"ם פירוש המילות</b> ויקרא אכיש, הנה אכיש לא רצה לגלות לו ששריו חושדים אותו שאינו נאמן בעיניהם בל יתעצב, ורצה לאמר לו שעקר הקפידה הוא מפני הקנאה והכבוד על ששמהו שומר לראשו, ולפי זה הקפידא יוצאת מן הסרנים (שלהם נוגע הדבר) לא מן השרים, ואין מקפידים רק על הליכתו עם אכיש רצה לומר היותו שומר לראשו, לא על הליכתו במלחמה, ולכן אחר שאינו רוצה להשפיל כבוד דוד שילך במלחמה כאחד העם, מיעצו שהוא ישוב לביתו ואנשיו ילכו עם יתר אנשי החיל, וזה שכתוב חי ה' כי ישר אתה, ועל כן טוב בעיני צאתך ובואך אתי דוקא להיות שומר לראשי רק בעיני הסרנים לא טוב אתה שהם מקפידים על זה שהוא נגד כבודם :
<h3>{ז}</h3>
וְעַתָּ֥ה שׁ֖וּב וְלֵ֣ךְ בְּשָׁל֑וֹם וְלֹֽא־תַעֲשֶׂ֣ה רָ֔ע בְּעֵינֵ֖י סַרְנֵ֥י פְלִשְׁתִּֽים׃
<b style="color: gray;">מצודת דוד</b> ולא תעשה רע . דבר הרע בעיני הסרנים :
<b style="color: gray;">מלבי"ם פירוש המילות</b> ועתה שוב רצה לומר אנשיך ילכו עם אנשי, ואתה שוב, ולא תעשה רע בעיני סרני פלשתים איני רוצה שיתגרו בך :
<h3>{ח}</h3>
וַיֹּ֨אמֶר דָּוִ֜ד אֶל־אָכִ֗ישׁ כִּ֣י מֶ֤ה עָשִׂ֙יתִי֙ וּמַה־מָּצָ֣אתָ בְעַבְדְּךָ֔ מִיּוֹם֙ אֲשֶׁ֣ר הָיִ֣יתִי לְפָנֶ֔יךָ עַ֖ד הַיּ֣וֹם הַזֶּ֑ה כִּ֣י לֹ֤א אָבוֹא֙ וְנִלְחַ֔מְתִּי בְּאֹיְבֵ֖י אֲדֹנִ֥י הַמֶּֽלֶךְ׃
<b style="color: gray;">מצודת דוד</b> כי מה . מדוע אשוב , כי מה עשיתי דבר רע :
<b style="color: gray;">מלבי"ם פירוש המילות</b> ויאמר דוד, דוד הבין האמת, שהקפידא הוא מפני החשד שחושדים אותו, לא מפני הקנאה והכבוד, רק שאין רוצים שילך למלחמה כלל, והוא שמח על זה בלבו, אבל רצה שגם אנשיו ישובו ולא ילחמו עם אחיהם והשיב בערמה שהגם שהסרנים מקפידים שלא יהיה שומר ראש המלך, בכל זה מדוע לא ילך למלחמה כמו אנשיו, שהלא זה לא ימנע ממנו רק אם יש איזה חשד עליו, וזה שכתוב כי מה עשיתי וכו' כי לא אבוא ונלחמתי באויבי אדוני המלך רצה לומר גם אם לא אצא אתך להיות שומר ראשך מדוע לא אצא במלחמה כאחד העם :
<h3>{ט}</h3>
וַיַּ֣עַן אָכִישׁ֮ וַיֹּ֣אמֶר אֶל־דָּוִד֒ יָדַ֕עְתִּי כִּ֣י ט֥וֹב אַתָּ֛ה בְּעֵינַ֖י כְּמַלְאַ֣ךְ אֱלֹהִ֑ים אַ֣ךְ שָׂרֵ֤י פְלִשְׁתִּים֙ אָֽמְר֔וּ לֹֽא־יַעֲלֶ֥ה עִמָּ֖נוּ בַּמִּלְחָמָֽה׃
<b style="color: gray;">מצודת דוד</b> ידעתי . הן ידעתי שלא נמצא בך רעה , כי טוב וכו' :
<b style="color: gray;">מלבי"ם פירוש המילות</b> ויען אכיש עתה הוכרח אכיש להגיד לו האמת, כי המניעה היא מכלל השרים, לא מן הסרנים, והקפידא היא על שלא יצא למלחמה כלל, ובזה הוכרח לומר לו עתה (כדי שלא לבייש אותו ביחוד נגד כלל אנשיו) שכולם ישובו, וזה היה באמת חפץ דוד, וזה שכתוב ידעתי כי טוב אתה בעיני כמלאך האלהים, רצה לומר יציאתך למלחמה נדמה לי כמלאך הולך בראש המחנה לדכא אויביהם תחת רגלם. אך שרי פלשתים אמרו לא יעלה עמנו למלחמה, מה אעשה שהשרים מקפידים על זה וחושדים אותך :
<h3>{י}</h3>
וְעַתָּה֙ הַשְׁכֵּ֣ם בַּבֹּ֔קֶר וְעַבְדֵ֥י אֲדֹנֶ֖יךָ אֲשֶׁר־בָּ֣אוּ אִתָּ֑ךְ וְהִשְׁכַּמְתֶּ֣ם בַּבֹּ֔קֶר וְא֥וֹר לָכֶ֖ם וָלֵֽכוּ׃
<b style="color: gray;">מצודת דוד</b> ועבדי אדוניך . רצה לומר : אנשיך שהיו מאז עבדי שאול אדוניך , והבאישו בו כמוך , וכאומר ; בעבור זה נחשדים גם המה בעיני הסרנים כמוך , ולזה ישובו עמך : ואור לכם . כשיאיר לכם היום , לכו לדרככם :
<b style="color: gray;">רלב"ג</b> ועבדי אדניך אשר באו אתך . הם אנשי דוד כי לא רצ' שישובו כי אם העבדים : והשכמתם בבקר ואור לכם ולכו . ר''ל תכף שיהיה האור לכם ואמר לו זה שלא יסתכנו על יד אנשי המלחמה :
<b style="color: gray;">מלבי"ם פירוש המילות</b> ועתה השכם בבקר ועבדי אדוניך, ולפי זה תשובו כולכם, ולכן אמר שישכם בבקר, כי חרפה להם שילכו מן המחנה לכן ילכו בבקר טרם יכיר איש את רעהו (לא כן תחלה שרצה שישוב רק דוד שעל איש יחידי אין איש שם על לב) ופי' דבריו והשכמתם בבקר ואור לכם ולכו רצה לומר היציאה תהיה בבקר וההליכה תהיה בעת האורה בכי טוב :
<h3>{יא}</h3>
וַיַּשְׁכֵּ֨ם דָּוִ֜ד ה֤וּא וַֽאֲנָשָׁיו֙ לָלֶ֣כֶת בַּבֹּ֔קֶר לָשׁ֖וּב אֶל־אֶ֣רֶץ פְּלִשְׁתִּ֑ים וּפְלִשְׁתִּ֖ים עָל֥וּ יִזְרְעֶֽאל׃
<h2>שמואל א פרק-ל</h2>
<h3>{א}</h3>
וַיְהִ֞י בְּבֹ֨א דָוִ֧ד וַאֲנָשָׁ֛יו צִֽקְלַ֖ג בַּיּ֣וֹם הַשְּׁלִישִׁ֑י וַעֲמָלֵקִ֣י פָֽשְׁט֗וּ אֶל־נֶ֙גֶב֙ וְאֶל־צִ֣קְלַ֔ג וַיַּכּוּ֙ אֶת־צִ֣קְלַ֔ג וַיִּשְׂרְפ֥וּ אֹתָ֖הּ בָּאֵֽשׁ׃
<b style="color: gray;">מצודת דוד</b> ביום השלישי . מעת הלוכם מצקלג עם אכיש למלחמה : אל נגב . בו יוכלל נגב כלב ונגב הכרתי האמורים בענין : ויכו . רצה לומר : הרסו העיר :
<b style="color: gray;">מצודת ציון</b> פשטו . התפזרו לשלול שלל :
<b style="color: gray;">מלבי"ם פירוש המילות</b> אל נגב כולל נגב הכרתי ונגב צקלג (כמ''ש בפסוק י''ד) ויכו את צקלג יען שדוד הכה בהם תמיד (כנ''ל כ''ז) ולכן שרפוה וההכאה היא על כבישת העיר והריסתה :
<h3>{ב}</h3>
וַיִּשְׁבּ֨וּ אֶת־הַנָּשִׁ֤ים אֲשֶׁר־בָּהּ֙ מִקָּטֹ֣ן וְעַד־גָּד֔וֹל לֹ֥א הֵמִ֖יתוּ אִ֑ישׁ וַיִּֽנְהֲג֔וּ וַיֵּלְכ֖וּ לְדַרְכָּֽם׃
<b style="color: gray;">מצודת ציון</b> וישבו . מלשון שביה :
<b style="color: gray;">מלבי"ם פירוש המילות</b> וישבו וכו' והיה בהשגחת ה' שלא המיתו איש, וגוף הדבר היה בהשגחה שיהיה דוד מחוייב ללחום על הצלת נפשות ביתו ויפטר מלכת לעזור לישראל נגד הפלשתים :
<h3>{ג}</h3>
וַיָּבֹ֨א דָוִ֤ד וַֽאֲנָשָׁיו֙ אֶל־הָעִ֔יר וְהִנֵּ֥ה שְׂרוּפָ֖ה בָּאֵ֑שׁ וּנְשֵׁיהֶ֛ם וּבְנֵיהֶ֥ם וּבְנֹתֵיהֶ֖ם נִשְׁבּֽוּ׃
<h3>{ד}</h3>
וַיִּשָּׂ֨א דָוִ֜ד וְהָעָ֧ם אֲשֶׁר־אִתּ֛וֹ אֶת־קוֹלָ֖ם וַיִּבְכּ֑וּ עַ֣ד אֲשֶׁ֧ר אֵין־בָּהֶ֛ם כֹּ֖חַ לִבְכּֽוֹת׃
<h3>{ה}</h3>
וּשְׁתֵּ֥י נְשֵֽׁי־דָוִ֖ד נִשְׁבּ֑וּ אֲחִינֹ֙עַם֙ הַיִּזְרְעֵלִ֔ית וַאֲבִיגַ֕יִל אֵ֖שֶׁת נָבָ֥ל הַֽכַּרְמְלִֽי׃
<b style="color: gray;">מלבי"ם פירוש המילות</b> ושתי, אחר שספר שבכו תחלה, יספר איך דוד בבטחונו התעוררה בו רוח גבורה, ואומר הגם כי שתי נשיו נשבו, ויותר מזה כי :
<h3>{ו}</h3>
וַתֵּ֨צֶר לְדָוִ֜ד מְאֹ֗ד כִּֽי־אָמְר֤וּ הָעָם֙ לְסָקְל֔וֹ כִּֽי־מָ֙רָה֙ נֶ֣פֶשׁ כָּל־הָעָ֔ם אִ֖ישׁ עַל־(בנו) [בָּנָ֣יו] וְעַל־בְּנֹתָ֑יו וַיִּתְחַזֵּ֣ק דָּוִ֔ד בַּיהוָ֖ה אֱלֹהָֽיו׃
<b style="color: gray;">מצודת דוד</b> ותצר לדוד מאד . רצה לומר : מלבד הצרה שנשבו נשיו , כי עוד אמרו העם לסקלו באבנים , על שהיה מסבב לרדת למלחמה עם אכיש , והיה זה סיבה לשיבואו עמלק ועשו מה שעשו : ויתחזק . עם כל זה היה דוד מתחזק עצמו להשען בה' :
<b style="color: gray;">מצודת ציון</b> לסקלו . לרגמו באבנים :
<b style="color: gray;">מלבי"ם פירוש המילות</b> ותצר לו מאד כי אמרו העם לסקלו על שלא הניח קצת מהם לשמור העיר, בכ''ז התחזק בה' אשר משחו :
<h3>{ז}</h3>
וַיֹּ֣אמֶר דָּוִ֗ד אֶל־אֶבְיָתָ֤ר הַכֹּהֵן֙ בֶּן־אֲחִימֶ֔לֶךְ הַגִּֽישָׁה־נָּ֥א לִ֖י הָאֵפֹ֑ד וַיַּגֵּ֧שׁ אֶבְיָתָ֛ר אֶת־הָאֵפֹ֖ד אֶל־דָּוִֽד׃
<h3>{ח}</h3>
וַיִּשְׁאַ֨ל דָּוִ֤ד בַּֽיהוָה֙ לֵאמֹ֔ר אֶרְדֹּ֛ף אַחֲרֵ֥י הַגְּדוּד־הַזֶּ֖ה הַֽאַשִּׂגֶ֑נּוּ וַיֹּ֤אמֶר לוֹ֙ רְדֹ֔ף כִּֽי־הַשֵּׂ֥ג תַּשִּׂ֖יג וְהַצֵּ֥ל תַּצִּֽיל׃
<b style="color: gray;">מצודת ציון</b> ארדוף . תחסר ה''א השאלה , ומשפטו : הארדוף , ודוגמתו ( בראשית ג א ) : אף כי אמר אלהים , ומשפטו : האף , בה''א השאלה :
<b style="color: gray;">מלבי"ם פירוש המילות</b> ארדוף רצה לומר אני ארדוף בכל אופן ושאלתי הוא האשיגנו והשיב רדוף כי תשיג ולא תהיה פעולה בטלה וגם תציל ואתה מחויב לרדוף :
<h3>{ט}</h3>
וַיֵּ֣לֶךְ דָּוִ֗ד ה֚וּא וְשֵׁשׁ־מֵא֥וֹת אִישׁ֙ אֲשֶׁ֣ר אִתּ֔וֹ וַיָּבֹ֖אוּ עַד־נַ֣חַל הַבְּשׂ֑וֹר וְהַנּֽוֹתָרִ֖ים עָמָֽדוּ׃
<b style="color: gray;">רש"י</b> ויבואו עד נחל הבשור . שש מאות איש :
<b style="color: gray;">רש"י</b> והנותרים עמדו . כשהגיעו לנחל הבשור , היו בהם עייפים , ונותרו שם מקצתן :
<b style="color: gray;">מצודת דוד</b> והנותרים עמדו . רצה לומר : הנותרים מאותם שש מאות עצמם , והם שתי המאות האמור במקרא שלאחריו , שנותרו ולא רדפו , הם עמדו אצל הנחל מהעבר הזה , ולא חזרו למקומם :
<b style="color: gray;">רלב"ג</b> ויבאו עד נחל הבשור והנותרים עמדו . ר''ל כי כולם הלכו עם דוד בהסכמה אחת עד נחל הבשור והנותרים שלא הסכימו ללכת יותר עמדו שם והם המאתים איש אשר הראו עצמם כאלו הם בלי כח ויגעי' ורפי ידים ולזה לא עברו את המקום ההוא ואולי היה זה ליראתם מהגדוד ההוא או שהיו יגעים מאד וכראות דוד זה הושיבם שם עד בואם לשמור הכלים :
<b style="color: gray;">מלבי"ם פירוש המילות</b> והנותרים עמדו, מבואר (בדה''א י''ב) כי באו אל צקלג עוד גבורים רבים מבנימין ומנשה אל דוד בין בהיותו עצור מפני שאול (שם א') בין בבואו עם פלשתים על שאול למלחמה ולא עזרום (שם י''ט) בענין שהיו אנשיו אז יותר משש מאות שהיה אתו מכבר. ואלה עמדו בצקלג ולא יצאו לרדוף כי לא שבו נשיהם ובניהם שלא היו שם, ועל זה אמר והנותרים עמדו רצה לומר היותר על שש מאות שנותרו ולא היו לבז מן הגדוד עמדו בצקלג :
<h3>{י}</h3>
וַיִּרְדֹּ֣ף דָּוִ֔ד ה֖וּא וְאַרְבַּע־מֵא֣וֹת אִ֑ישׁ וַיַּֽעַמְדוּ֙ מָאתַ֣יִם אִ֔ישׁ אֲשֶׁ֣ר פִּגְּר֔וּ מֵעֲבֹ֖ר אֶת־נַ֥חַל הַבְּשֽׂוֹר׃
<b style="color: gray;">רש"י</b> אשר פגרו . אשר נמנעו , ואומר אני לשון ארמי הוא , תרגום של ונהרסו :
<b style="color: gray;">מצודת דוד</b> אשר פגרו . מאתים האיש אשר נחלשו מלעבור את הנחל , עמדו ולא רדפו :
<b style="color: gray;">מצודת ציון</b> פגרו . נחלשו , ובדברי רבותינו ז''ל ( שבת קכט ב ) : יומא דמפגרי ביה רבנן :
<b style="color: gray;">מלבי"ם פירוש המילות</b> וירדוף אמנם מן נחל הבשור והלאה לא רדפו רק ארבע מאות כי שם עמדו מאתים אשר פגרו ונלאו מרדוף עוד, ומ''ש ויעמדו היינו שלא שבו לביתם רק עמדו שם בפקודת דוד לשמור הכלים שהונחו שם להקל הטורח :
<h3>{יא}</h3>
וַֽיִּמְצְא֤וּ אִישׁ־מִצְרִי֙ בַּשָּׂדֶ֔ה וַיִּקְח֥וּ אֹת֖וֹ אֶל־דָּוִ֑ד וַיִּתְּנוּ־ל֥וֹ לֶ֙חֶם֙ וַיֹּ֔אכַל וַיַּשְׁקֻ֖הוּ מָֽיִם׃
<b style="color: gray;">מצודת דוד</b> איש מצרי . על שם סופו אמר , כי בעת המצאו לא ידעו שהוא מצרי :
<b style="color: gray;">רלב"ג</b> וימצאו איש מצרי בשדה . ידמה שאותם שנשארו משוטטים הנה והנה קודם שהרחיק דוד מאד מהם או מצאוהו אנשים ההולכים עמו :
<b style="color: gray;">מלבי"ם פירוש המילות</b> ויתנו וכו' וישקהו מים ידוע שמי שאחזו בולמוס אין לתת לו מים הרבה בפעם אחת פן יצבה בטנו רק וישקוהו מעט מעט כפי הרפואה :
<h3>{יב}</h3>
וַיִּתְּנוּ־לוֹ֩ פֶ֨לַח דְּבֵלָ֜ה וּשְׁנֵ֤י צִמֻּקִים֙ וַיֹּ֔אכַל וַתָּ֥שָׁב רוּח֖וֹ אֵלָ֑יו כִּ֠י לֹֽא־אָ֤כַל לֶ֙חֶם֙ וְלֹא־שָׁ֣תָה מַ֔יִם שְׁלֹשָׁ֥ה יָמִ֖ים וּשְׁלֹשָׁ֥ה לֵילֽוֹת׃
<b style="color: gray;">מצודת דוד</b> ושני צמוקים . שני אשכלות צמוקים : ותשב רוחו אליו . אמר דרך הפלגה וגוזמא , כאלו יצאה רוחו מחולשת הרעבון , ושבה אליו כשהאכילו :
<b style="color: gray;">מצודת ציון</b> פלח . חתיכה , כמו ( שיר השירים ד ג ) : כפלח הרמון : דבלה . תאנים דרוסות יחד , עד שנעשים גוף אחד , וכן ( לעיל כה יח ) : ומאתים דבלים : צמוקים . ענבים יבשים , והוא מלשון ( הושע ט יד ) : ושדים צומקים :
<b style="color: gray;">מלבי"ם פירוש המילות</b> ויתנו לו פלח דבלה כמ''ש מי שאחזו בולמוס מאכילים אותו מיני מתיקה עד שתשוב רוחו :
<h3>{יג}</h3>
וַיֹּ֨אמֶר ל֤וֹ דָוִד֙ לְֽמִי־אַ֔תָּה וְאֵ֥י מִזֶּ֖ה אָ֑תָּה וַיֹּ֜אמֶר נַ֧עַר מִצְרִ֣י אָנֹ֗כִי עֶ֚בֶד לְאִ֣ישׁ עֲמָֽלֵקִ֔י וַיַּעַזְבֵ֧נִי אֲדֹנִ֛י כִּ֥י חָלִ֖יתִי הַיּ֥וֹם שְׁלֹשָֽׁה׃
<b style="color: gray;">מצודת דוד</b> למי אתה . עבד של מי אתה , ומאיזה עם אתה : כי חליתי . ולא יכולתי לילך בשוה לו . ולזה עזב אותי בדרך : היום שלשה . היום מלאו שלשה ימים :
<b style="color: gray;">מצודת ציון</b> ואי מזה . איה העם שתאמר מזה אתה :
<b style="color: gray;">מלבי"ם פירוש המילות</b> למי הם ב' שאלות, {{{א}}} למי אתה שייך, {{{ב}}} אי מזה מקום אתה, והשיב נגד שאלה ב' מצרי אנכי, ונגד שאלה א', עבד לאיש עמלקי. ואיני בורח רק ויעזבני אדוני, ולא שעזבני מפני איזה חטא רק מפני כי חליתי :
<h3>{יד}</h3>
אֲנַ֡חְנוּ פָּשַׁ֜טְנוּ נֶ֧גֶב הַכְּרֵתִ֛י וְעַל־אֲשֶׁ֥ר לִֽיהוּדָ֖ה וְעַל־נֶ֣גֶב כָּלֵ֑ב וְאֶת־צִקְלַ֖ג שָׂרַ֥פְנוּ בָאֵֽשׁ׃
<b style="color: gray;">רש"י</b> נגב הכרתי . לדרום של פלשתים , מצינו במקום אחר פלשתים נקראים גוי כרתים , ( צפניה ב ה ) : יושבי חבל הים גוי כרתים :
<b style="color: gray;">מצודת דוד</b> ועל אשר ליהודה . הנגב אשר ליהודה , כי כרתי היתה משל פלשתים , כמו שכתוב ( צפניה ב ה ) : גוי כרתים : ועל נגב כלב . עם שגם היא היתה מיהודה , מכל מקום היה לה שם ידוע לבד :
<h3>{טו}</h3>
וַיֹּ֤אמֶר אֵלָיו֙ דָּוִ֔ד הֲתוֹרִדֵ֖נִי אֶל־הַגְּד֣וּד הַזֶּ֑ה וַיֹּ֡אמֶר הִשָּׁבְעָה֩ לִּ֨י בֵֽאלֹהִ֜ים אִם־תְּמִיתֵ֗נִי וְאִם־תַּסְגִּרֵ֙נִי֙ בְּיַד־אֲדֹנִ֔י וְאוֹרִֽדְךָ֖ אֶל־הַגְּד֥וּד הַזֶּֽה׃
<b style="color: gray;">מצודת דוד</b> התורידני . להראות דרך מהלכם : ואם תסגרני . או אם תסגרני וכו' , יהי עליך עונש שבועת שקר :
<b style="color: gray;">מצודת ציון</b> הגדוד . החיל : תסגרני . תמסור אותי , כמו ( עמוס א ו ) : להסגיר לאדום :
<b style="color: gray;">מלבי"ם פירוש המילות</b> אם תמיתני יען לא ידע אם הם מבעלי ברית עמלק או מאויביהם. על צד הב' אמר אם תמיתני ועל צד הא' אמר אם תסגירני ביד אדוני :
<h3>{טז}</h3>
וַיֹּ֣רִדֵ֔הוּ וְהִנֵּ֥ה נְטֻשִׁ֖ים עַל־פְּנֵ֣י כָל־הָאָ֑רֶץ אֹכְלִ֤ים וְשֹׁתִים֙ וְחֹ֣גְגִ֔ים בְּכֹל֙ הַשָּׁלָ֣ל הַגָּד֔וֹל אֲשֶׁ֥ר לָקְח֛וּ מֵאֶ֥רֶץ פְּלִשְׁתִּ֖ים וּמֵאֶ֥רֶץ יְהוּדָֽה׃
<b style="color: gray;">מצודת דוד</b> כל הארץ . אשר הם עליה : בכל השלל . רצה לומר : שמחתם היה בעבור כל השלל הגדול אשר לקחו :
<b style="color: gray;">מצודת ציון</b> נטושים . מפוזרים , כמו ( במדבר יא לא ) : ויטוש על המחנה : וחוגגים . ענין רקידה וכרכר , כמו ( תהלים קז כז ) : ויחוגו וינועו כשכור :
<b style="color: gray;">מלבי"ם פירוש המילות</b> והנם נטושים רצה לומר שלא עלה על לבם להשמר עוד, והיה לו על זה שני סימנים, {{{א}}} שהיו נטושים לא כגדוד בעת שעדיין מורא האויב עליהם שעומדים ביחד ומעמידים שומרים סביב, {{{ב}}} שאוכלים וחוגגים כגדוד ששב בטח מן המלחמה ואין פחד האויב עליו :
<h3>{יז}</h3>
וַיַּכֵּ֥ם דָּוִ֛ד מֵהַנֶּ֥שֶׁף וְעַד־הָעֶ֖רֶב לְמָֽחֳרָתָ֑ם וְלֹֽא־נִמְלַ֤ט מֵהֶם֙ אִ֔ישׁ כִּי֩ אִם־אַרְבַּ֨ע מֵא֧וֹת אִֽישׁ־נַ֛עַר אֲשֶׁר־רָכְב֥וּ עַל־הַגְּמַלִּ֖ים וַיָּנֻֽסוּ׃
<b style="color: gray;">רש"י</b> למחרתם . למודים הם עמלקים ללקות ביום מחר , כמו שנאמר ( שמות יז ט ) : מחר אנכי נצב וגו' , לכך נאמר למחרתם :
<b style="color: gray;">מצודת דוד</b> מהנשף . רצה לומר : מנשף יום זה עד ערב יום השני , וכל אותה הערב עד הבוקר אשר הוא למחרתם של שני הנשפים שעברו ומלת 'ועד' עומדת במקום שתים , כאלו אמר ועד הערב ועד למחרתם : לא נמלט מהם איש . מאנשי רגלי :
<b style="color: gray;">מצודת ציון</b> מהנשף . מהערב , כמו ( ישעיהו כא ד ) : נשף חשקי :
<b style="color: gray;">רלב"ג</b> מהנשף ועד הערב למחרתם . יתכן שכבר היה ערב כשהשיגם והכה אותם עד ערב מחרת היום ההוא או יהיה נשף בקר , והנה רדף אחריהם כל הלילה וכעלות השחר ראה אותם נטושים על פני השדה ונלחם בהם מהבקר ועד הערב ואמר למחרתם לפי שביום שלפניו פשטו אל נגב ואל צקלג ושרפו צקלג באש :
<b style="color: gray;">מלבי"ם פירוש המילות</b> ויכם לא התחיל להכות בהם באותו יום (כי היו מתי מספר לנגד המון רב) רק המתין עד יום מחרת וזה שכתוב למחרתם, והתחיל להכות בהם בנשף שהוא טרם האיר היום, ועל ידי זה החריד המחנה והיה יכול להכותם אחר כך עד בערב. ועל ידי כן לא נמלט מהם רק ארבע מאות שנמלטו מפני שהיה להם שני מעלות, {{{א}}} נער שהיו נערים קלי המרוץ ורב כח, {{{ב}}} אשר רכבו על הגמלים ועל ידי כן וינוסו, אבל זקנים הרוכבים ונערים רגלים לא נמלטו :
<h3>{יח}</h3>
וַיַּצֵּ֣ל דָּוִ֔ד אֵ֛ת כָּל־אֲשֶׁ֥ר לָקְח֖וּ עֲמָלֵ֑ק וְאֶת־שְׁתֵּ֥י נָשָׁ֖יו הִצִּ֥יל דָּוִֽד׃
<b style="color: gray;">מלבי"ם פירוש המילות</b> ויצל, ספר בכלל שהציל את הכל רצה לומר האנשים והטף, וביחוד שתי נשי דוד הציל הוא בעצמו בידיו, לכן כפל השם שנית הציל דוד רצה לומר בעצמו, כי יתר העם הציל באמצעות אנשיו :
<h3>{יט}</h3>
וְלֹ֣א נֶעְדַּר־לָ֠הֶם מִן־הַקָּטֹ֨ן וְעַד־הַגָּד֜וֹל וְעַד־בָּנִ֤ים וּבָנוֹת֙ וּמִשָּׁלָ֔ל וְעַ֛ד כָּל־אֲשֶׁ֥ר לָקְח֖וּ לָהֶ֑ם הַכֹּ֖ל הֵשִׁ֥יב דָּוִֽד׃
<b style="color: gray;">מצודת דוד</b> ועד כל אשר לקחו . אפילו מה שלקחו מפלשתים מנגב יהודה וכלב , הכל השיב דוד לעצמו :
<b style="color: gray;">מצודת ציון</b> ולא נעדר . ולא נחסר , כמו ( שם מ כו ) : איש לא נעדר :
<b style="color: gray;">מלבי"ם פירוש המילות</b> ולא נעדר, {{{א}}} הגופים מן הקטן וכו', {{{ב}}} הרכוש ועל זה אמר ומשלל, והנה בהרכוש היה שני מינים, {{{א}}} מה שעדיין לא חלקוהו האויבים ביניהם איש לו, וזה נקרא שלל, שהוא מה שנשאר במלחמה טרם יתחלק או יתבוזז מאנשי הצבא, {{{ב}}} מה שבזזו האויבים איש לו, שעל זה אמר וכל אשר לקחו להם. כל זה השיב דוד :
<h3>{כ}</h3>
וַיִּקַּ֣ח דָּוִ֔ד אֶת־כָּל־הַצֹּ֖אן וְהַבָּקָ֑ר נָהֲג֗וּ לִפְנֵי֙ הַמִּקְנֶ֣ה הַה֔וּא וַיֹּ֣אמְר֔וּ זֶ֖ה שְׁלַ֥ל דָּוִֽד׃
<b style="color: gray;">רש"י</b> את כל הצאן והבקר . ששבה הגדוד מנגב יהודה ומנגב כלב : נהגו . אנשים מנהיגים והולכים לפני המקנה ההוא , להתכבד ולהתהלל , זה שלל דוד :
<b style="color: gray;">מצודת דוד</b> ויקח דוד . לקח לעצמו כל הצאן ובקר , אף מאשר שללו עמלק מבני פלשתים ויהודה : נהגו לפני המקנה . רצה לומר : מנהיגים לפנות הדרך , הלכו לפני המקנה ההוא , ובבוא מי מפלשתים ומיהודה לקחת מקנהו , אמרו זה שלל דוד , רצה לומר : אין לכם חלק בזה , כי דוד לעצמו שללו , ולא בעבור להחזיר לבעליו :
<b style="color: gray;">מלבי"ם פירוש המילות</b> ויקח דוד מספר שלא נהגו בו, כמי שמציל את שלו מיד בוזז, שכל אחד לוקח בחזרה את שלו, (כי באמת כבר היה אחר יאוש והמציל מן הגייס במקום שלא היה אפשר להציל והיה יאוש בעלים הרי הוא שלו) ואחר שכולם התיאשו מקנינם, היה זה אצלם כאילו שללו שלל שלא היה שלהם מעולם שכל השלל מיוחס אל המלך, ולכן לקח דוד את כל הצאן והבקר (והיינו מה שמצאו אצלם משלל נגב הכרתי ויהודה שזה שייך אל המלך) נהגו אותו לפני המקנה ההוא רצה לומר לפני המקנה הנ''ל בכתוב הקודם שהשיבו מה שלקחו מצקלג (שעל זה ירמוז במלת ההוא) ויאמרו על כולם זה שלל דוד, הודיעו כי התיאשו ממקנה קנינם וכבר יצא מרשותם, והוא עתה של דוד המציל, שיעשה בו כחפצו, וזה עשו לכבוד דוד שיחלק בין אנשי המלחמה כמלך המחלק שלל למחנהו :
<h3>{כא}</h3>
וַיָּבֹ֣א דָוִ֗ד אֶל־מָאתַ֨יִם הָאֲנָשִׁ֜ים אֲשֶֽׁר־פִּגְּר֣וּ ׀ מִלֶּ֣כֶת ׀ אַחֲרֵ֣י דָוִ֗ד וַיֹּֽשִׁיבֻם֙ בְּנַ֣חַל הַבְּשׂ֔וֹר וַיֵּֽצְאוּ֙ לִקְרַ֣את דָּוִ֔ד וְלִקְרַ֖את הָעָ֣ם אֲשֶׁר־אִתּ֑וֹ וַיִּגַּ֤שׁ דָּוִד֙ אֶת־הָעָ֔ם וַיִּשְׁאַ֥ל לָהֶ֖ם לְשָׁלֽוֹם׃
<b style="color: gray;">מצודת דוד</b> אל מאתים וכו' . רצה לומר : סמוך להם : ויושיבום . ודוד ואנשיו הושיבום בעבר נחל הבשור לשמור הכלים : ויצאו . ממקום מושבם :
<b style="color: gray;">מצודת ציון</b> פגרו . נחלשו :
<b style="color: gray;">מלבי"ם פירוש המילות</b> ויגש דוד את העם, רצה לומר שנגש אליהם באהבה (ועל זה אמר מלת את שמורה שקרב אותם אליו דרך חבה) להראות כי אין בלבו עליהם על שלא הלכו עמו, וישאל להם לשלום, יען נחלשו בדרך שאל על שלום גופם ובריאותם :
<h3>{כב}</h3>
וַיַּ֜עַן כָּל־אִֽישׁ־רָ֣ע וּבְלִיַּ֗עַל מֵֽהָאֲנָשִׁים֮ אֲשֶׁ֣ר הָלְכ֣וּ עִם־דָּוִד֒ וַיֹּאמְר֗וּ יַ֚עַן אֲשֶׁ֣ר לֹֽא־הָלְכ֣וּ עִמִּ֔י לֹֽא־נִתֵּ֣ן לָהֶ֔ם מֵהַשָּׁלָ֖ל אֲשֶׁ֣ר הִצַּ֑לְנוּ כִּֽי־אִם־אִ֤ישׁ אֶת־אִשְׁתּוֹ֙ וְאֶת־בָּנָ֔יו וְיִנְהֲג֖וּ וְיֵלֵֽכוּ׃
<b style="color: gray;">מצודת דוד</b> איש וכו' . לכל איש את אשתו ובניו , וינהגו לעצמם וילכו להם , אבל לא יחלקו עמנו בשלל , אף של עצמם לא יקחו :
<b style="color: gray;">מצודת ציון</b> יען . בעבור :
<b style="color: gray;">מלבי"ם פירוש המילות</b> ויען כל איש רע. אחרי ראו כי אין בדעתו להענישם, השיבו הלא מהראוי הוא כי יען אשר לא הלכו עמי נעניש אותם ולא נתן להם (לא לבד מן הבז הכללי) כי גם מן השלל אשר הצלנו שהוא שלל צקלג, הגם שהיה תחלה קנין כספם, לא ניתן להם ממנו רק איש את אשתו ואת בניו (שזה לא קנו השבאים שאין קנין לעכו''ם בישראל) אבל מן הרכוש לא ניתן להם מאומה כי לעצמנו הצלנו כדין המציל מן הגייס (וקראם איש רע ובליעל, שמצד שהעיזו לדבר נגד דוד היה פורקי עול עשרה, ומצד שרעה עינם באחיהם היו רעים) :
<h3>{כג}</h3>
וַיֹּ֣אמֶר דָּוִ֔ד לֹֽא־תַעֲשׂ֥וּ כֵ֖ן אֶחָ֑י אֵ֠ת אֲשֶׁר־נָתַ֨ן יְהוָ֥ה לָ֙נוּ֙ וַיִּשְׁמֹ֣ר אֹתָ֔נוּ וַיִּתֵּ֗ן אֶֽת־הַגְּד֛וּד הַבָּ֥א עָלֵ֖ינוּ בְּיָדֵֽנוּ׃
<b style="color: gray;">מצודת דוד</b> את אשר נתן . רצה לומר : וכי בכח ידינו לקחנו , הלא הוא את אשר נתן ה' לנו , ושמר אותם כי לא נפקד ממנו איש , והוא מסר את הגדוד בידינו , ואם מה' נעשית , הלא כולנו עם ה' אנחנו :
<b style="color: gray;">מלבי"ם פירוש המילות</b> ויאמר להם דוד לא תעשו כן אחי, השיב להם בחכמה וביושר ובענות צדק, אמר להם דעו כי מה שאמרתם היה נכון אם היה ההצלה בכח ידינו, ואם ידינו עשו לנו את החיל, אבל לא כן אחי אנחנו לא עשינו מאומה, רק ה' הוא הלוחם והמנצח והמציל והנותן לנו, וזה משלשה צדדים, {{{א}}} בתחלה, אשר נתן ה' לנו כי הקנין ממנו נתן לנו, {{{ב}}} באמצע וישמור אתנו בל יכלהו השולל, {{{ג}}} בסוף, ויתן את הגדוד הבא עלינו בידינו ואחר שהכל נעשה על ידי ה' ואנחנו לא בחיל ולא בכח, כי אם בזכות וצדקה זכינו אל שלחם ה' בעדנו ויתן לנו את השלל, אם כן הסברה נותנת בהפך, כי אלה שישבו על הכלים ולא רדפו אחר האויב, מגודל בטחונם בישועת ה' שיציל את שלהם בלא שום רדיפה הלא זכותם גדול יותר מאלה שרדפו ולא בטחו באופן זה, ובודאי אחר שהיושבים על הכלים לא לבד שלא התיאשו כדבריכם כי בטחו בה', כי נהפוך הוא שבזכותם כי רב עשה ה' לנו כל זאת, אם כן :
<h3>{כד}</h3>
וּמִי֙ יִשְׁמַ֣ע לָכֶ֔ם לַדָּבָ֖ר הַזֶּ֑ה כִּ֞י כְּחֵ֣לֶק ׀ הַיֹּרֵ֣ד בַּמִּלְחָמָ֗ה וּֽכְחֵ֛לֶק הַיֹּשֵׁ֥ב עַל־הַכֵּלִ֖ים יַחְדָּ֥ו יַחֲלֹֽקוּ׃
<b style="color: gray;">מצודת דוד</b> ומי ישמע . רצה לומר : ואף אם נעשתה בעוצם ידינו , מכל מקום מי ישמע לכם לדבר הזה , כי הלא על כל פנים ישבו לשמור הכלים , אם כן מהראוי לחלוק עמהם שוה בשוה , כי כן הוא הנהוג מאז , שיהיה כחלק היורד וכו' , ויחדיו יחלוקו מבלי קדימה כלל ליורדי המלחמה , כי אם לא ישמרו הם הכלים , לא היה מהאפשר להלוחמים להלחם :
<b style="color: gray;">מצודת ציון</b> כחלק וגו' . וכחלק , רצה לומר כחלק זה , כן חלק זה :
<b style="color: gray;">רלב"ג</b> כי כחלק היורד במלחמה וכחלק היושב על הכלים יחדו יחלוקו . אמר להם לאמת שאין ראוי שיעשה כמו שאמרו לפי שאין זכות האדם בשלל מפני הסתכנו בירידה אל המלחמה כי אשר ירד אל המלחמה ואשר ישב על הכלים לשמרם מהאנשים הבאים למלחמה הוא חולק עם היורדי' למלחמה ואע''פ שאינו מסתכן שם וזה דבר מבואר ולזה אין ראוי שתאמרו שתזכו בשלל אתם לבדכם שירדתם במלחמ' מצורף לזה שזה לא היה בעוצם ידכם אבל היה בעזר אלהי בזכות כלנו אשר הלכו ואשר נשארו :
<b style="color: gray;">מלבי"ם פירוש המילות</b> ומי ישמע לכם לדבר הזה שהוא הפך האמת והפך הצדק שהלא לפי דבריכם שמי שגרם הנצחון יקח את הכל, ראוי בהפך שהיושבים על הכלים יקחו את הכל כי הם בזכותם גרמו הנצחון, ובהפך אני מורה, כי כחלק ההולך למלחמה וכחלק היושבים על הכלים רצה לומר שההולך למלחמה, הגם שכפי הסברה הם זכותם מעט בכל זה יקחו חלק בשוה עם היושב על הכלים שזכותם רב מאד והם עקר הגורמים את הנצוח, עד שמה שתקחו אתם חלק שוה הוא הרבותא והחידוש :
<h3>{כה}</h3>
וַיְהִ֕י מֵֽהַיּ֥וֹם הַה֖וּא וָמָ֑עְלָה וַיְשִׂמֶ֜הָ לְחֹ֤ק וּלְמִשְׁפָּט֙ לְיִשְׂרָאֵ֔ל עַ֖ד הַיּ֥וֹם הַזֶּֽה׃
<b style="color: gray;">רש"י</b> מהיום ההוא ומעלה . לא נאמר והלאה , אלא ומעלה , כבר הנהיג אברהם בחוק זה ( בראשית יד כד ) : 'בלעדי רק אשר אכלו הנערים' וגו' , הם היושבים על הכלים , 'וחלק האנשים' , ההולכים במלחמה בבראשית רבה ( מג ט ) :
<b style="color: gray;">מצודת דוד</b> ויהי וכו' . רצה לומר : כן הנהיג דוד לעולס , ועשה הדבר הזה לחוק ומשפט לישראל : עד היום הזה . רצה לומר : עד הזמן שגלו ישראל , ולא נתעסקו עוד במלחמה :
<b style="color: gray;">מצודת ציון</b> לחק . לדבר קבוע : ולמשפט . למנהג , וכפל הדבר במלות שונות :
<b style="color: gray;">רלב"ג</b> והנה שמה דוד לחק ולמשפט בישראל . שיחלקו כלם בשלל עד היום הזה ולפרסם הנס אשר עשה הש''י לדוד ולנדיבותו שלח מן השלל לזקני יהודה לרעהו בכל המקומות הנזכרים פה :
<b style="color: gray;">מלבי"ם פירוש המילות</b> ויהי מהיום ההוא ומעלה וישימה לחק ומשפט בישראל רצה לומר כי הנימוס שחוקקים בין העמים אשר אין לו טעם נקרא חק, והדבר שי''ל טעם שכלי נקרא משפט, והנה תקנה זאת שהיושב על הכלים יקח חלק בשוה עם ההולך למלחמה, הוא לפי שטחיותו חק לא משפט, אחר שהוא נעדר הטעם, אולם דוד שבאר טעמו של זה החוק, שיסודו בנוי על מה שמלחמת ישראל ונצחונם אינו על ידי כחם וגבורתם רק על ידי זכותם בהשגחת ה' הלוחם בעדם, עד שכפי זה אין הבדל בין הלוחם ובין היושב על הכלים ומתפלל, הוא שם זה למשפט גם כן בישראל, שאצל ישראל הוא משפט שכלי לא חק לבד. וחכמינו זכרונם לברכה אמרו בבראשית רבה א''ר יודן והלאה אין כתיב כאן אלא ומעלה שלמד דבר זה מאברהם אבינו שנאמר בלעדי רק אשר אכלו הנערים וכו'. רצה לומר כי יש גדר בין והלאה ובין ומעלה הנאמר על הזמן, שכל מקום שאומר ומעלה חושב הזמן הקודם עם הזמן המתאחר בבחינת המספר, כמו ואם מבן חמש שנים ומעלה ואם מבן ששים ומעלה, שכל שנה שאחר ששים הוא למעלה במספר נגד המספר שקודם ששים, מה שאין כן כשאומר והלאה לא ידבר בבחינת צירוף המספר הקודם. וכפי זה לא היה ראוי שיאמר פה ומעלה רק והלאה, ובזה דרשו שהביט גם כן בבחינת הזמן העבר שכבר היה חק זה לאברהם שהחליט כי חלק האנשים אשר הלכו אתו (שהוא ההולך למלחמה) וחלק ענר אשכל וממרא שהם ישבו על הכלים הם יקחו חלקם בשוה. ובאר גם כן הטעם הזה במ''ש הרימותי ידי אל ה', רצה לומר ידי הנוצחות הרימותי אל ה' כי הוא הלוחם והוא המנצח, ולכן אם מחוט ועד שרוך נעל וכו' כי שלך הוא ולא זכיתי בו בכח ידי. ומטעם זה יסד כי ענר אשכל וממרא יחלקו עם הנערים :
<h3>{כו}</h3>
וַיָּבֹ֤א דָוִד֙ אֶל־צִ֣קְלַ֔ג וַיְשַׁלַּ֧ח מֵֽהַשָּׁלָ֛ל לְזִקְנֵ֥י יְהוּדָ֖ה לְרֵעֵ֣הוּ לֵאמֹ֑ר הִנֵּ֤ה לָכֶם֙ בְּרָכָ֔ה מִשְּׁלַ֖ל אֹיְבֵ֥י יְהוָֽה׃
<b style="color: gray;">רש"י</b> לרעהו . לאוהביו :
<b style="color: gray;">מצודת דוד</b> לאשר וכו' . לזקני יהודה רעיו , אשר הם בבית אל וכו' :
<b style="color: gray;">מצודת ציון</b> לרעהו . לכל רעה ורעה , וכן ( איוב מב י ) : בהתפללו בעד רעהו : ברכה . מנחה ומתנה , כמו ( לעיל כה כז ) : ועתה הברכה :
<b style="color: gray;">מלבי"ם פירוש המילות</b> וישלח מהשלל אחר שבזזו בנגב יהודה ונגב כלב רצה להחזיר הגזלה, ואגב שלח ברכה לכל המקומות לזכרון הנס :
<h3>{כז}</h3>
לַאֲשֶׁ֧ר בְּבֵֽית־אֵ֛ל וְלַאֲשֶׁ֥ר בְּרָמֽוֹת־נֶ֖גֶב וְלַאֲשֶׁ֥ר בְּיַתִּֽר׃
<h3>{כח}</h3>
וְלַאֲשֶׁ֧ר בַּעֲרֹעֵ֛ר וְלַאֲשֶׁ֥ר בְּשִֽׂפְמ֖וֹת וְלַאֲשֶׁ֥ר בְּאֶשְׁתְּמֹֽעַ׃
<h3>{כט}</h3>
וְלַאֲשֶׁ֣ר בְּרָכָ֗ל וְלַֽאֲשֶׁר֙ בְּעָרֵ֣י הַיְּרַחְמְאֵלִ֔י וְלַאֲשֶׁ֖ר בְּעָרֵ֥י הַקֵּינִֽי׃
<h3>{ל}</h3>
וְלַאֲשֶׁ֧ר בְּחָרְמָ֛ה וְלַאֲשֶׁ֥ר בְּבוֹר־עָשָׁ֖ן וְלַאֲשֶׁ֥ר בַּעֲתָֽךְ׃
<h3>{לא}</h3>
וְלַאֲשֶׁ֖ר בְּחֶבְר֑וֹן וּֽלְכָל־הַמְּקֹמ֛וֹת אֲשֶֽׁר־הִתְהַלֶּךְ־שָׁ֥ם דָּוִ֖ד ה֥וּא וַאֲנָשָֽׁיו׃
<b style="color: gray;">רש"י</b> אשר התהלך שם דוד . שהיו מחבאים אותו מפני שאול :
<b style="color: gray;">מצודת דוד</b> אשר התהלך שם . בעת ברחו מפני שאול :
<h2>שמואל א פרק-לא</h2>
<h3>{א}</h3>
וּפְלִשְׁתִּ֖ים נִלְחָמִ֣ים בְּיִשְׂרָאֵ֑ל וַיָּנֻ֜סוּ אַנְשֵׁ֤י יִשְׂרָאֵל֙ מִפְּנֵ֣י פְלִשְׁתִּ֔ים וַיִּפְּל֥וּ חֲלָלִ֖ים בְּהַ֥ר הַגִּלְבֹּֽעַ׃
<b style="color: gray;">רש"י</b> ופלשתים נלחמים בישראל . כאדם האומר נחזור לענין ראשון :
<b style="color: gray;">מצודת דוד</b> ופלשתים נלחמים . כאומר נחזור לענין הראשון :
<b style="color: gray;">מלבי"ם פירוש המילות</b> ופלשתים שב לענין של מעלה, וספר שישראל נשתה גבורתם שלא לחמו כלל רק תיכף נסו ועל ידי זה ויפלו חללים כי תחלת מפלה ניסה :
<h3>{ב}</h3>
וַיַּדְבְּק֣וּ פְלִשְׁתִּ֔ים אֶת־שָׁא֖וּל וְאֶת־בָּנָ֑יו וַיַּכּ֣וּ פְלִשְׁתִּ֗ים אֶת־יְהוֹנָתָ֧ן וְאֶת־אֲבִינָדָ֛ב וְאֶת־מַלְכִּי־שׁ֖וּעַ בְּנֵ֥י שָׁאֽוּל׃
<b style="color: gray;">מצודת ציון</b> וידבקו . השיגום , עד שהיו דבוקים להם :
<b style="color: gray;">מלבי"ם פירוש המילות</b> וידבקו כי שאול לחם ברב כח ולכן לא כתב וישיגו :
<h3>{ג}</h3>
וַתִּכְבַּ֤ד הַמִּלְחָמָה֙ אֶל־שָׁא֔וּל וַיִּמְצָאֻ֥הוּ הַמּוֹרִ֖ים אֲנָשִׁ֣ים בַּקָּ֑שֶׁת וַיָּ֥חֶל מְאֹ֖ד מֵהַמּוֹרִֽים׃
<b style="color: gray;">מצודת דוד</b> את שאול . כי בניו כבר הרגו , והיתה כל פני המלחמה אליו לבד : המורים אנשים בקשת . כמו אנשים המורים בקשת , ורצה לומר : שמצאו מקומו אשר נטמן בה , ופחד מהם שלא יתעללו בו :
<b style="color: gray;">מצודת ציון</b> המורים . הזורקים בחצים , כמו ( לעיל כ לו ) : אשר אנכי מורה : ויחל . מלשון חלחלה ופחד :
<b style="color: gray;">מלבי"ם פירוש המילות</b> השאלות: מ''ש שהיה אתו זה ימים או שנים, אין לו הבנה, וגם הלא לא ישב בשדה פלשתים רק ארבעה חדשים כנ''ל (כ''ז ב') ? : ותכבד אחר שמתו בניו כבדה המלחמה עליו לבדו ונוסף לזה מצאוהו מורי קשת המורים מרחוק וגם שגם הוחלה על ידי החצים, ופי' המורים אנשים, כמו אנשים המורים או אנשים מומחים בקשת כמו אנשי קשת :
<h3>{ד}</h3>
וַיֹּ֣אמֶר שָׁאוּל֩ לְנֹשֵׂ֨א כֵלָ֜יו שְׁלֹ֥ף חַרְבְּךָ֣ ׀ וְדָקְרֵ֣נִי בָ֗הּ פֶּן־יָ֠בוֹאוּ הָעֲרֵלִ֨ים הָאֵ֤לֶּה וּדְקָרֻ֙נִי֙ וְהִתְעַלְּלוּ־בִ֔י וְלֹ֤א אָבָה֙ נֹשֵׂ֣א כֵלָ֔יו כִּ֥י יָרֵ֖א מְאֹ֑ד וַיִּקַּ֤ח שָׁאוּל֙ אֶת־הַחֶ֔רֶב וַיִּפֹּ֖ל עָלֶֽיהָ׃
<b style="color: gray;">מצודת דוד</b> ודקרני בה . רצה לומר : דקירת מות : ודקרוני והתעללו בי . רצה לומר : דקירות מכאיבות , ולהשאר חי ויתעללו בי : כי ירא . פחד מה' , לשלוח יד במשיחו : ויפול עליה . להמית את עצמו :
<b style="color: gray;">מצודת ציון</b> שלוף . ענץ הוצאת החרב מתעדה , כמו ( לעיל יז נא ) : וישלפה מתערה : ודקרני . ענין נעיצה , כמו ( זכריה יב י ) : אשר דקרו : והתעללו . ענין לעג שחוק ובזיון , כמו ( במדבר כב כט ) : התעללת בי : ולא אבה . ולא רצה :
<b style="color: gray;">רלב"ג</b> פן יבאו הערלים האלה ודקרוני והתעללו בי . היה ירא שימיתוהו באכזריות גדולה מפני מה שהשחית בהם ולזה בחר שימות ביד אוהביו : ויקח שאול את החרב ויפל עליה . ידמה מזה המקום שכחש העמלקי שאמר לדוד שכבר הרג שאול ואולם אמר זה למצא חן בעיני דוד כי יודע היה שנאת שאול אל דוד ואפשר כי לא מת שאול בנפלו על חרבו והשלים להמיתו זה הגר העמלקי כמו שספר לדוד והוא יותר נכון לפי מה שאחשוב :
<b style="color: gray;">רלב"ג</b> אשר נס העם מן המלחמה . ספר מקרה הרע שקרה בהדרגה כראוי כדי שלא יגיע ההפעלות לשמוע כי אם בהדרגה כי זה ממה שיישיר אל סבל הרע ההוא בזולת הפעלות גדול מאד והמשל כי מי שימות אוהבו בזולת חולי קודם ידאג לו יותר ממה שידאג אם היה לו חולי קודם ויעתק אל הרע בהדרגה ולזה ספר בזה המקום ניסת העם ראשונה ואחר זה ספר מיתת קצתם יותר קשה מהניסה ואחר ספר מיתת ראשי העם בהם שאול ויהונתן בנו שהוא יותר קשה ממיתת העם :
<b style="color: gray;">מלבי"ם פירוש המילות</b> (ד-ה) השאלות: מ''ש ובמה יתרצה וכו' הלוא זה דוד וכו', הוא כפל ענין, וגם הלא מה בכך שאמרו לו שהכה ברבבותיו והלא עתה הולך לעזרתם? : פן יבואו רצה לומר שהם ידקרוני וגם יתעללו בי וכוונתו שאם יתעללו בי ולא ימיתוני אפשר לומר שחיי צער טובים ממות, וכן אם ידקרוני ולא ימיתוני טוב שלא אפגע בעצמי, אבל אחר שבודאי ימיתוני וגם קודם לכן יתעללו בי גם כן, טוב שאמות בלא צער וקלון, ויפל עליה הנה יתבאר לקמן שלא מת על ידי נפילה רק שנעשה גוסס, ועל זה אמר כי מת שאול שהוא שהוכה מכת מות ובכ''ז עדיין היה נפשו בו והנער העמלקי גמר מיתתו :
<h3>{ה}</h3>
וַיַּ֥רְא נֹשֵֽׂא־כֵלָ֖יו כִּ֣י מֵ֣ת שָׁא֑וּל וַיִּפֹּ֥ל גַּם־ה֛וּא עַל־חַרְבּ֖וֹ וַיָּ֥מָת עִמּֽוֹ׃
<b style="color: gray;">מצודת דוד</b> כי מת . רצה לומר : קרוב למות , כי בן איש גר העמלקי השלים מיתתו , כמו שכתוב בשמואל ב' ( א י ) :
<h3>{ו}</h3>
וַיָּ֣מָת שָׁא֡וּל וּשְׁלֹ֣שֶׁת בָּנָיו֩ וְנֹשֵׂ֨א כֵלָ֜יו גַּ֧ם כָּל־אֲנָשָׁ֛יו בַּיּ֥וֹם הַה֖וּא יַחְדָּֽו׃
<b style="color: gray;">מצודת דוד</b> אנשיו . עבדיו עושי רצונו :
<h3>{ז}</h3>
וַיִּרְא֣וּ אַנְשֵֽׁי־יִ֠שְׂרָאֵל אֲשֶׁר־בְּעֵ֨בֶר הָעֵ֜מֶק וַאֲשֶׁ֣ר ׀ בְּעֵ֣בֶר הַיַּרְדֵּ֗ן כִּֽי־נָ֙סוּ֙ אַנְשֵׁ֣י יִשְׂרָאֵ֔ל וְכִי־מֵ֖תוּ שָׁא֣וּל וּבָנָ֑יו וַיַּעַזְב֤וּ אֶת־הֶֽעָרִים֙ וַיָּנֻ֔סוּ וַיָּבֹ֣אוּ פְלִשְׁתִּ֔ים וַיֵּֽשְׁב֖וּ בָּהֶֽן׃
<b style="color: gray;">מצודת דוד</b> בעבר העמק . הוא עמק יזרעאל , שהיה סמוך למקום המלחמה :
<b style="color: gray;">מלבי"ם פירוש המילות</b> כי נסו רצה לומר ואין עוד תקוה לא על גבורת העם כי נסו, ולא על המלך שיקבצם שנית כי מתו שאול ובניו :
<h3>{ח}</h3>
וַֽיְהִי֙ מִֽמָּחֳרָ֔ת וַיָּבֹ֣אוּ פְלִשְׁתִּ֔ים לְפַשֵּׁ֖ט אֶת־הַחֲלָלִ֑ים וַֽיִּמְצְא֤וּ אֶת־שָׁאוּל֙ וְאֶת־שְׁלֹ֣שֶׁת בָּנָ֔יו נֹפְלִ֖ים בְּהַ֥ר הַגִּלְבֹּֽעַ׃
<b style="color: gray;">מצודת ציון</b> לפשט . להסיר בגדיהם , כמו ( ויקרא ו ד ) : ופשט את בגדיו : נופלים . רוצה לומר נופלים בארץ פגרים מתים :
<h3>{ט}</h3>
וַֽיִּכְרְתוּ֙ אֶת־רֹאשׁ֔וֹ וַיַּפְשִׁ֖יטוּ אֶת־כֵּלָ֑יו וַיְשַׁלְּח֨וּ בְאֶֽרֶץ־פְּלִשְׁתִּ֜ים סָבִ֗יב לְבַשֵּׂ֛ר בֵּ֥ית עֲצַבֵּיהֶ֖ם וְאֶת־הָעָֽם׃
<b style="color: gray;">מצודת ציון</b> כליו . בגדיו וכלי זיינו : וישלחו . את שלוחיהם : בית עצביהם . אנשי בית עבודה זרה הקרוים עצבים , כי מעציבים לב עובדיהם , צועקים אליהם ואינם עונים :
<b style="color: gray;">מלבי"ם פירוש המילות</b> (ט-י) השאלות: מ''ש והנותרים עמדו ויעמדו מאתים איש, הוא כפל מבואר וגם הסדר משובש, וכן היה צ''ל ויבואו עד נחל הבשור ויעמדו מאתים וכו', וירדוף דוד וארבע מאות איש : לבשר את עצביהם, להודות לעבודה זרה שלהם :
<h3>{י}</h3>
וַיָּשִׂ֙מוּ֙ אֶת־כֵּלָ֔יו בֵּ֖ית עַשְׁתָּר֑וֹת וְאֶת־גְּוִיָּתוֹ֙ תָּקְע֔וּ בְּחוֹמַ֖ת בֵּ֥ית שָֽׁן׃
<b style="color: gray;">מצודת ציון</b> עשתרות . שם עבודה זרה מה : גויתו . גופו , כמו ( דניאל י ו ) : וגויתו כתרשיש : תקעו . תלאו , ] תלו [ כמו ( במדבר כה ד ) : והוקע אותם לה' :
<b style="color: gray;">מלבי"ם פירוש המילות</b> בית עשתרות בית עבודה זרה העשויה כדמות עשתרות צאן, כי (בד''ה א' י') אמר וישימו את כליו בית אלהיהם, ושם אמר ואת גלגלתו תקעו בית דגון, באופן שנגד מ''ש לבשר בית עצביהם שמו שם את כליו ואת ראשו, ורצו להזכיר על שנכרת ראש דגון בסבת ארון אלהי ישראל והנה עתה ראש מלכם הנכרת נמצא בבית דגון, ונגד מ''ש ולבשר את העם תקעו וצלבו גוייתו בחומת בית שן :
<h3>{יא}</h3>
וַיִּשְׁמְע֣וּ אֵלָ֔יו יֹשְׁבֵ֖י יָבֵ֣ישׁ גִּלְעָ֑ד אֵ֛ת אֲשֶׁר־עָשׂ֥וּ פְלִשְׁתִּ֖ים לְשָׁאֽוּל׃
<b style="color: gray;">רש"י</b> וישמעו אליו . כמו עליו , על שאול :
<b style="color: gray;">מצודת דוד</b> וישמעו אליו . כמו עליו , וחוזר ומפרש את אשר עשו פלשתים לשאול , לתקוע גויתו בחומה :
<h3>{יב}</h3>
וַיָּק֜וּמוּ כָּל־אִ֣ישׁ חַיִל֮ וַיֵּלְכ֣וּ כָל־הַלַּיְלָה֒ וַיִּקְח֞וּ אֶת־גְּוִיַּ֣ת שָׁא֗וּל וְאֵת֙ גְּוִיֹּ֣ת בָּנָ֔יו מֵחוֹמַ֖ת בֵּ֣ית שָׁ֑ן וַיָּבֹ֣אוּ יָבֵ֔שָׁה וַיִּשְׂרְפ֥וּ אֹתָ֖ם שָֽׁם׃
<b style="color: gray;">רש"י</b> וישרפו אותם שם . תרגום : וקלו עליהן כמא דקלן על מלכיא תמן , כדתנן ( עבודה זרה יא א ) שורפין על המלכים ולא מדרכי האמורי :
<b style="color: gray;">מצודת דוד</b> וישרפו . על הבשר יאמר , על כי נסרחו ורמה עלתה בהם , לזה שרפו אותם . או על כלי תשמישו יאמר , כי כן הדרך לשרוף כלי תשמישי המלך , לבל ישתמש בהם אחר , וכן אמרו רבותינו ז''ל שורפין על המלכים :
<b style="color: gray;">מלבי"ם פירוש המילות</b> השאלות: כל אנשי לב התפלאו איך תשלוט אשה בכשפיה על נפש הנביא להורידה מצרור החיים על ידי הקסם, ולדעת ולהגיד עתידות על ידי הכרח הכישוף? : וישרפו אותם פי' המפרשים ששרפו עליהם כדרך ששורפין על המלכים, או שחנטום בבשמים חדים השורפים הבשר בחריפותם :
<h3>{יג}</h3>
וַיִּקְחוּ֙ אֶת־עַצְמֹ֣תֵיהֶ֔ם וַיִּקְבְּר֥וּ תַֽחַת־הָאֶ֖שֶׁל בְּיָבֵ֑שָׁה וַיָּצֻ֖מוּ שִׁבְעַ֥ת יָמִֽים׃
<b style="color: gray;">מצודת דוד</b> ויצומו . מחמת צער ואבל , על כי עזרם במלחמה מול בני עמון , כמו שכתוב למעלה ( פרק יא ) :
<b style="color: gray;">מצודת ציון</b> האשל . שם אילן מה : ויצומו . התענו :
<b style="color: gray;">מלבי"ם פירוש המילות</b> תחת האשל שם הסוג לאילנות, ובדה''א אומר תחת האלה שהאשל הזה היה אילן אלה :